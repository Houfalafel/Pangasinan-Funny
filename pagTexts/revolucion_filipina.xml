<text>
<meta>
<title>Sipi Awaray GELEW DIAD PILIPINAS (Revolucion Filipina)</title>
<link>https://quod.lib.umich.edu/p/philamer/AQA5919.0001.001</link> 
<ortho
      type="modern"
      clitic="attached50"
      apos="none"
    >
<letter
        ng="ng"
        ngg="ng"
      />
<aff type="assimilated" />
</ortho>
</meta>
<!-- 
	there are some typos made by the book
	that i didnt fix, like Paguloy
	there are some typos made by me
	I made typos in  my transcription... 
	5 of my typos kadugel and nadugel were changed to kadngel and nadngel. 
-->
<main>
Saray agawgawad Pangasinan tan Zambales nen taon iran 1897 angad 1900. Bakal na PILIPINAS tan KASTILA, tan bakal na PILIPINO tan ESTADOS UNIDOS

GINAWA NEN FELIPE QUINTOS

UNAN PANGINGALOT

<other>GUMAWID PRESS
Imprenta, Papeleria y School Supplies
Lingayen, Pangasinan, I. F.
1926</other>

<head>PASAKBAY</head>

Andid kanunotan koy minaet a mansulsulat na awaran ta kabat kon peteg ya andi pakasamel ed sayan kimey; say ipangikurit ed sayan melag a babasaen andi arum a pilalek no ag say pamaandod liknaan say inararon ilalak na mogmon linkod ya angipostaay bilay ya andi arum lanti no ag say impangiban angiagel nen saraman a panaon na pankatunongay baley ed pankanawnawa to.
Abayag layag kanunotan ya nikurit komon iray amin ya agawgawan apalabas ed nankaduan bakal: sungpad España tan sungpad Estados Unidos, pian walan panmadmaran day mantombok no nabasaray irirap, sagsagpot, banabanal tan kabayaulan day pigaran ibiban tinmalonad saraman a panaon; balet, say nitantanan to say panduaruaan a mangikorit na awaran lapo lantid kakisiray isip tan kagteray aral et, say manunan anagdag ed siak natan ya angiwaksil na kababaingan, say pakaimanon pandaisetda laran may nankimey tan akaimaton ed saraman a panaon ta andi lara natan a panbabalitaay bengatlan panduaruaan iran agawa ya pinalabas ed saraman a bakal: lalolan tua no namoriad kalakal so pandemdey panaon, pantatkey laman tan panandi biskeg, kanyan sikato la yay manunan amarlang na liknaan, angekal na pagad impansulat na sayan magter a babasaen. - Say Nangawa

Sayan libro ag nayarin paigalot na siopakaman no angapoy aboloy na nangawa

<head>SIPI AWARAY GELEW DIAD PILIPINAS</head>

<head>ONAN TEKAP</head>
saray totoon angioloy Katipunan ed Pangasinan-Zambales

Dimad dapit amianey Luyag na Zambales ed sakey a  baley ya ingaray sarapsap nen onan agew, Alaminos la natay ngaranto; walay sakey a lakin mayapis a inpanlaman, matondiris ya eleng, kayumangin kulay tan pangaliktanen a indengan, anapantoy Celador na Telegrafos (Omaapiger na peteng) nen panauy kastila; sayan too sikato si Roman Manalang, taga Castillejos, Zambales, et atilak lan manayam ed Alaminos lapud inpakaasawatod si ali Silveria Resurreccion, abalod de Vera; sikatoyan laki so angipanguloy Katipunan ed 14 a baley ya nandiringay impangigaporay a sumpad España. Nirayan baley: 1. <place>Alaminos</place>, 2. <place>Agno</place>, 3. <place>Alos</place>, 4. <place>Anda</place>, 5. <place>Bani</place>, 6. <place>Bolinao</place>, 7. <place>Infanta</place>, 8. <place>S. Isidro Labrador</place>, 9. <place>Lingayen</place>, 10. <place>Isidro Potot</place>, 11. <place>Sual</place>, 12. <place>Salasa</place>, 13. <place>Dasol</place>, tan 14. <place>Zaragoza</place>.

<head>ONAN TIGUOP NA KATIPUNAN.</head>

Komatlon agew bilang ed bulay Noviembre, 1897 so taon, nen ginmapoy paloob ed muyong ya katipunan; si Roman Manalang tan pigaran kataon angipiaan toy kanunotan ton nipaakar ed katipunan, nandaragop irad sakey a melag ya abong ed pasen ya tatawagey Sadsaran, sakop na Alaminos, sinimbatday impangiletneg day muyong tan dingay impansambaran parapara ya inkurit na dalara ed sakey a papel so panaagelanda, pankakasakeyda tan pantitipkel dan singa saksakey a too no nasabi agew ya pibakal dan sumpad España, angad agda pakapagit ed oley na castila, tan pangikanaray amin ya pakayariran mitulot a mananap na KAWAYANGAY Pilipinas. Onsaginonor ya ginawara say impanororay mamakaoley na moyong a sikarayay ongendan a totoo:

<!-- the names on the right arent marked <name/> because the table would look weird -->
Roman Manalang - - - - Presidente Generalismo, “Bagong Silang”
Mauro Ortis - - - - - - - Vice-Pres. Gen. de Div. “Sinukuan”
Jose Montemayor Jimenez (Secretario) Katulong, “Aromas.” 
Domingo Garcia   -   -   (Cejero) Tagi yaman.
Felipe Quintos   -   -   Coronel “Ginebra.”
Marcelo Garcia   -   -      "    “Talisay.”
Aurelio Garcia   -   -      "
Gil Fontanilla   -   -   Comandante
Cirilo Cabagua   -   -      "
Pedro Natividad  -   -      "
Gregorio Onofre  -   -   Capitan
Graciano Rapinan -   -      "
Capido Raroque   -   -      "
Julio Rabara     -   -      "
Narciso Peralta  -   -   Capitan
Vicente de Vera  -   -      "
Felix Jimenez    -   -      "
Francisco Raroque    -   Teniente tan arum niran agla nanunotay kangarananda

<head>PAAYOS ED KATIPUNAN</head>

Nanlapud samay agew ya k'3 ed bulay Marzo, 1897, sarayan anugiop na Katipunan, nanbubuyak iray nankimey ed pamarakel na ibibara; walaray linlinmad arum ya baley, saray arum diad kaomaan so nankukuyongan na milaman ed sikara ta diad utel na baley, maatap day manpaayos ed muyong, kanian saray maslak akilamanan; saray totood kaumaan, agla nakaukolan a salitaen diay agamil ed kaloloob ed sayan moyong banta si Andres Bonifacio so akanpaalagey; apasakey so agamil ya angan iner a pasen; kabat met lay kalapagan iraman ya agamil ta walaran nikurit cartillay katipunan ya ginawa nen Emilio Jacinto, Secretario nen Bonifacio; sakey ed saray sankapilitan a nakaukolan ed saray mikalamanad muyong; say panalger na taklay ya pamapawayay dala, ta saya so pangikurit ed sakey a papel na kangaranan day onloob ed Katipunan.

<head>SAY INKAYAT NA KATIPUNAN TAN INDAKEL DA.</head>

Sanen dinmakelay Katipunan tan kinmayat lad sarayan 14 a balay, onsabi met so anak nen (Cajero) Tagi-yaman si Emilio Garcia, ibatoy Julian Santos, nanlaporad Ibali. Sayay Santos so angitarok na saray nombramientos, cartillay Katipunan tan palapagan iran dakel; sikatoya met so toon amalpaliwawan maong ed saray ooloen diay katipunan na amin iran manepeg dan sampalen ed saray kabiangan da, angipasabi met na balbalitan nalalapod Ibali, Hongkong, tan Luyluyag na Katalugan; Inpaliwawa to met iray manepeg dan gawaen tan pasakbay ed muyong pian onbaleg ya tan mansiansiaray kabianganto.

<head>KOMADUAN TEKAP</head>
Inpanbakid Ibali na pinagkalaman (delegado)

Ontombok ya agew, Impabagaan iray pangulod binaleybaley tan saray kabianganda pian ondegoran midoypod Alaminos ed agew a tinandaan. Agawa ya doypon lapag ed abong na Tagi yaman (Cajero), Domingo Garcia; kayari impangiosa usay sinansakey ed saramay dinmagop na isisipen dan makapaabig ed muyong, apaabig na karaklan so pangibakiray pinagkalamanda ed Ibali ya mitalosan ed Kg. Feliciano Jocson pian saya et gawaen toy polaing ya piringanen toran pibakalen ed saray ngayew day kastila so pigaran baley na Katagalugan pian say ngayew day kastila, ag iradia mantatabon no ombuat met larayan mibakal, ta lapod saray dinmagop, maganat lay linawaran, mangigapoy bakal ta say kapapairap dad naynay ya erel-erel day D;Guardia Civil; atoron pinagkalaman si Gen. Ortiz tan amikal ed kaimbuasan.

<head>SARAY EREL-EREL YA GINAWARAY GUARDIA CIVIL TAN LAMES DAD KATIPUNAN</head>

Lapod mapalalo lay panagpairap lay Guardia Civil ed saray naerel dad katipunan ta kapag ompaway irad kaomaan, amin ya naromog dan too ya nainapda, wala man tan angapoy akiabiangan tod moyong; erelenda, balorenda, tan padpairapendan panbagaey angan agto amta; dogdogen day enlatay fusil; ibitin dad tagey na kiew tan arum niran panamairap; sikarayan amin a gawan lamelames akaragdag lad saray ooloey Pangasinan ya angibuatan dalay bakal ya sumpad España. Walani agawan sankaermenan: arawi nin agew so kibuat na bakal ed sarayan balbaley; sakey a labin kaitlekay ngip day ombaley dimad Alaminos, say Sargento Comandante Puestoy Guardia Civil ya kastila a manapllidoy Midel tan si Sargento Pedro Sales, Pilipino, tan 9 soldadora, sinesegep daray kabkaabungan day mamakaoley tan mamayaman, inala daran binabalor ya inakseb ed dalin, tinipon darad plazay baley, binantayan daran andi paasingeren dan too ya singaol day makasalan, insan nen atipon daran amin, intolor darad Cabecera Yba; saray arum ya preso, agdala akapansapin, saray arum agda la akapansombrero, ta agda met lara impankanawnawan impanparaan ya nanpikal, ni saray dilin bulegda, agdara paasingeren ya mangiderew na balkot ya pamalesanda ed saramay impankakambing dan binalor a inerel. Sikarayan totoo so ineerel dan andi makasengeg.

<!-- names on the right arent marked <name/> -->
D. Florentino Montemayor   -   Capitan a peles.
D. Vedasto Ungson          -   Juez de Paz.
D. Gregorio Montemayor     -   Principal.
D. Jose Quimzon            -     "
D. Alejo Rivera            -     "
D. Aniceto Bito            -     "
D. Tito Montemayor         -  Cabeza de Barangay
D. Agustin Braganza        -     "
D. Pedro Reinoso           -   Directorcillo.
D. Pedro Montemayor        -  Cabeza de barangay

Kadngel day Katipunan ed sayan inkagawa; nantitipon irad barrioy Dulaklak ta say kanunotan da so samsamen daray preso ed saray civil, angaman sarayan preso et agnira akikalamanan ed saray Katipunan, lapo lantid sakey ed saray nabebetangay moyong so pangemper na lamesday kakastila ed saray tatawagen day indios; et say agdala akapangituloyay sayan kanunotan da,  lapod sanen makapetek irad plazay baley ya mamaarap larad abalaten ya ontombok ed saray civil; inabet ira nen Padre Andres Romero, curay baley nannangis nangisan ed arap day Katipunan a dakel ya impangako tod sikara so ipawil dan tampol iraman a preso ta mantelegrama konod Gobernador pian ibulos tora. Sikato lamay akapapa na sanuk na linawaray Katipunan, kanian mankalkaloa met laran nansisiyan a pinmawil ed kabkaabunganda. Dimad Yba so akaabotay telegrama, kanian dimanlay angibulosanda ed sikara. Agpankelawan so impawil dan tampol iraman a preso ta kabatlay pakayari Cura, onong ta saya met lamlamang ya Frayle so angipawit na dalem sumpad saraman ya preso. Apalabas so pigaray bulan, saray guardia civil nanerel ira lamet ed binaleybaley; dimad Alaminos, si Mariano Garcia so inerelda, inateyan too ta nanlopday dala ed impancuculatay civil ed sikato; dimad Bolinao, di Kg. Buenaventura de Vera tan Bonifacio de Vera so inerelda, inatey ira met ed mapalalon inkadogdog na lamanda ed culatay fusil day civil; dimad Anda, si Kg. Juan Cabada so inerelda, et makapakelaw so inkablosto ta sanen poolay Katipunan so cuartel na civil ed Balingcaguin, saray manbabatay na preso ed nen ombatic lara pinaltog dani ray preso ed sipoan, bukor nen Cabada so abilay ta say naknaray sondalo, say saliton akasipo, kanian nakaoyostod sipoan, insan nankalkalnan nankorongkorong ya tinmipon ed saray kaparaton Katipunan ed paway.

<head>KOMATLON TEKAP</head>
Impamatombok ed delegado.-Insabi darania.-Say sinakbitanda

Sakey a simba lay linmabas ed inpanbaki Kalamanan ed Ibali, angaponi dengel kanian amatombok lamet si Manalang na sakey a manoysoy ed inmonan inbaki; atoro ni Ginebra tan amikal yan tampol; sayan tinmonbok, aromog tolay ed Gen. Ortiz ed Dagupan, sayay Castro lapud baleg ya katutulong tod saray Katipunan, angaman agniya akikalamaman ed sikara, impaliwawatoy kaatapan dan onpawil no diad sakbit so dalanenda ta dakel iray secretas na kastilan mamoboyaboy ed sarayan revolucionarios kanian inanapan toray sakey a taksayan a linoganandan pinmawil ed Alaminos. Pegley labi nen manpikal ira, ed barrioy Bunuan, Dagupan, k'9 a igsad kabuasan so insakbitdad barrioy Telbang, Alaminos; saray angitolor, inopaan daray samploy pisos.

<head>NANAYAMAN DAY PALANDEY YA ANGAD INPITIPONDAD KINEN Manalang</head>

Dimad palandey na Kolayo ed Alaminos so nanayaman daranman ya delegados, ibarara ed Aromas, Sanchez, <name>Miranda de Castro</name> tan arum niran agla nanunotay kangarananda; baleg a peteg so irap dad sayan palandey  ta maminsan labat ed sanagew so panganda lapud angapolay makapangitolor na panbilayda, bukor labat nen maseseg ya Francisco Rances so nanpagad sikara ta saray arum ya pangulo, antakut laran manakar akar ya mamaarap ed palandey ta saray secretas, mapalaloy pamoboyaboy dad saray ininap dad Katipunan, disolong ira nimet na kawes na Guardia Civil. Kasabi pakabat ed sarayan ooloey Katipunan ya si Manalang et walay barrioy Laragan, Alos; amikal iran tampol ya akitipon ed pangulo ran Manalang. Kayari nen Ortiz ya inpaliwawad Manalang ta saray wadman a pangulo so asumpalay nanbakian dad sikato ed Ibali; impatombok dan sinimbat so pangibuat dalay bakal lapud ta amin ya wadman ya akaarap, maganatlay kanonutandan manamsam na baley ta say kaatapan dalan naerel na civil, bangta ayari met lay pasakbay nen Kg. Feliciano Jocson ed Ibali ya piringanen toray pigaran baley na katagalugan ya mamakal ed baleyda, kanian say apaabig dan amin ya wadman, pabagaan iran amin so pangulo ed binaleybaley a nasasakupan nen Manalang pian napansasalitaan day maong ya agew tan paraan ed pangigapoy bakal. Kayari salitaan; pinaakseb so maganat ya pamagad saray pangulo

<head>SAY IMPANPARAAN TAN IMPANOROY MAONG YA AGEW A PANGIGAPOY BAKAL</head>

Komatlon agew ed bulay Marzo, taon a 1898, dimad barrioy Laragan, ed Pantok na sakey a palandey, ginaway singbatay lapag day Pangulod 14 a baley ya nasasakopan nen Manalang; kayari daiset a salitaan tepet tan balbalitad saray dinmagop; apaabig tan nankakasakeyan dan amin so pangigapoy bakal ya nandiringan irayan 14 a baley, nen k'7 agew ed bulay Marzo taon 1898. Balang Pangulo ed baley; sikatolay pinagka general ya oloen ed baleyto tan akaoley met lan mangaway maong ton paraan ed panamsam toy baley ed pakaoley day castila. Lapud say baley na Alaminos, sikatoy kawalaan day dakdakel a kabusol; apatiran Coronales so tinoron manikop na baley: Marcelo Garcia, Aurelio Garcia, Celedonio Bito tan Ginebra; balang sakey ed saraya, tinoro so dalnento tan segepanton abong ya kawalaay kabusol. Dengel ya say Capitan ed baley, peleston pakikimeyay Tribunal tan Pangawan (Carcel) ya panpokokan da konoy naerel dan Katipunan ta sikatoy gangay curan Fraile tan Teniente Cazadores, kanian  niarum a impabtang ed sarayan apatiran Coroneles so pamiliray totooran pitagnawaen dad satan a kimey na k'7 agew na Marzo, taon 1898 pian sarayan totoora, sikara lay mangigapoy bakal diat pakarengelday tanol na patok na tambor ya patokey Teniente Somatin Kg. Manuel Rabago.

<head>KOMAPAT A TEKAP</head>
kangarananday Pangulod 14 a baley.-Say impangigapoy bakal.

<place>Alaminos</place>—Roman Manalang; Agno—Pedro Madrid; Anda—Demetrio Cabada tan Valentin Cacho; Alos-Juan Bangal tan Benito Bangal; Balincaguin—Jose Dizon, Santiago Ramos tan Marcos Ysasi; Bani—Clemente Nebril; Potot—Inocencio Rosete; Bolinao—Agaton Celino tan Vicente Alegre; Dasol—Jose Ramos; Eguis—Nicasio Nieves; Lingayen-Pedro Rayos, Francisco Sino Cruz, Martin Domingo, Antonio Fernandez tan Jose V. Lopez; Labrador—Pedro Limos tan Regino Manaois; Sual—Luis Fernandez; Salasa—Feliciano Verzoza tan Sisenando Jimenez; Zaragoza—Isaac Nacion tan Bonifacio Bauzon.

K'9 lan igsad kabuasay 7 ed bulay Marzo 1898, anggaponi narengel a tanol na tambor, saray apatiran polok na nilibon totoo (Regimientos) ya amulet na apatiran dalan na baley; manalipanes lay liknaay katooanda lapud palbangoni, wadman laran akaparaan ya sanibsanib ed likolikoy Polong ya manaalagar na patok na tambol, wala lagi akapangiesaes ed pari Cura ya saman a bekta dakel iray totood kaliberliber na baley, kanian sayan cura ginangantoy Teniente Cazadores ya onsegep ed (Torre) ilang, pian imanoen toman ya galaw day totoo; kanengneng na asalitan Teniente Cazadores ed dakel ya toon sanibsanib irad sirom day kakiewan, linmasor ya tampol, tinalos toy Cuartel na Guardia Civil ed abung na Ail Ynao, asaway Kg. Alejo Rivera, ginangan ton maganat so Sargento Sales a pati saray sondalotonia a manoysoy no antoy gagalaranman a totoo, kapetek da ranian Cicivil ed nansasalipongpongay dalan ya mamaarap ed Camposantoy baley tan barrioy Pandayan, amaltog iran tampol, impaarap dad saray totoo <wh>ne</wh> Cor. Marcelo Garcia tan totoo nen Cor. Ginebra ta ditan lanti nansoldongay panat na totoo danian Coroneles, akapatey iray sakey, Andres Domondon so ngaranto, diad piduan pamaltog da komon; ag dala akablit so fusilda ta mantibakiar laran amin so cicivil ed inakoran sigbat na talibong day Katipunan; bangsay asumpalay laman daranman a cicivil; atartar na sugat ya manlapud sali ya angad muling; kadngel da met ed tanol na paltog iranmay totoon pinilin inpitagnawa; ingaporay sigbat diman sigbat dia ed saray kakastilan walaray paway tan loob na Tribunal; tinmanol met lad satay tambol, eyagan ed plaza tan tagey na convento; bang iramay cazadores ya agda apatey niranmay akitagnawan totoo ed loob na baley, sikaray nabtangandan pinapateyna saray Katipunan ya biglaran linmoob ed baley a impanguloray apatiran Coroneles, kanian angapoy abilay a kabusol. 32 so cazadores pati Tenientera, 9 so guardia civil a pati sargento Pedro Sales tan cabo ya manapillidoy Zamora; say cura, agapipatey ta sanen anapey Katipunan, kaplesay ayagan tan ungol ed plaza, sanen onsegep iray mangerel ed sikato ed convento, kinawesan nen Kg. Agustin Jimenez na kawes na biy, indala tod sacristia, inakar ton inamot ed abongtod barrioy Tokok, kanian agdala asabid convento; diad pilit dan mangerel ed sikato ed sayan pare ta sikatoya lanti so maksil ya nanpapapatey na Katipunan; nalmora lamlamang ed inamutanto, inerelda, inpokokdad abong nen ali Anding ya asaway Kg. Benito de Castro, binantayay apatiran sondaloy Katipunan ya angad agda impangitulor ed arap nen Manalang.

K'11 a igsad ugtiagew, mansabiray pakabat day binaleybaley; saray arum aloobanlay Katipunan; saray arum agdani asamsam ed pakaoley day castila, kanian diad sarayan baley; nanbakian iray maganat a tulong (refuerzo) pian naganoay pakapamasukod saray kastila.

K'2 igsad ngarem, sinmasabiray Pangulod Binaleybaley a mangiawat na balita tan ginawgawara ed kabalbaleyan da ed makaoleydan Manalang; inyawatda met ed sikatoy amin iran asamsamsam dan ayura; Mausera, Remington Revolvers, escopetas tan rifles, walay atipon ya masolok ya duan lasus. Salitaen dia so sakey ya agawan makapalek: sanen labayday ipaltog so mausera, angapoy makapikabat ya manlukas, kanian amaanap si Manalang na sakey a nansondalod castila, inalagar ya duay igas, sanen sinmabi, sikatoy angibangat na panaglukas tan panangisoboy balato.

Sanen sininop laran amin so bankay daranmay inaatey a kabusol ed camposanto; dinmeen met lay ungol na baley; onpaway met laray kabaleyan a dakel, mansagar so talibong dad kalangsanganan;  onlara konon mirungo ed arap nen Manalang ya onkerew na tituloran makaoley na Katipunan, anta sarayan totoo, maslak ed sikaray nene peles na kaatepay baley walarad kasilonganay abong dan inmaamot ta agda lagi labay so mopalaran ya napatalosay bala nen kaplesay bakal; si Manalang, angaman panduaruaan toy kabayanian daranian oked na totoo ed saman ya pinalabas ya bakal; inikdan toray panpilpilalekan dan titulora et, sanen peles na pankukurit na kangaranan da; walaray akadkadngelan ya mapalaloy pitatawalan dad gradon igegeted ed kasiksikaanan da ta agda pa nimet ambaing a ibagay: Teniente labat? Capitan labat? Comandante labat?, ta sa amoy labay da et mangeneral iran amin

Apat agew so liket tan nanparaan met so ginaway Katipunan ed baley ya angad agda insabi tolong (refuerzo) na saramay inaatey a kabusol, sayan tulong, samay Batallon Mixto nen General Monet.

Asalitad onsan iran kurit ya bansag si inpangigapoy bakal ed sarayan 14 a baley ed pakaoley na castila; kanepegan met sirin ia alasiren dian yosa-osa so agawgawa ed balang sakey a baley: 
Diad Alaminos, ayarilan sinasalita, diad Bani, atantan so impakasukod saray castila; labay ya ibaga a say impakasamsam na baley ed saray cazadores; sanen akasabi tulong na Katipunan, pinanay atep na cuartel na lopot ya inbasad petroleo a inpotipot ed ngoroy siit na pana ya mandarlang ta lapo lanti agnaasingeran, nen dinmalang so atep; insan <wh>tinmainan</wh> iray cazadores. Walaray pigaran fusiles ya asamsam ed saramay apatey, walara met so inaatey a katipunan et agla nanunotay bilangda.

Diad Balingcaguin say impangiporay bakal komapat a igsad palbangon, kanian komasiam a igsad kabuasan; apasabilad Alaminos so pakabatdan, alookan dalay baleyda. Pinoolan da met so cuartel na civil, pinatey day cura pare Epifanio Vergara, lapud akipaltogan met; pigpigaray akabatik ya cazadores ya abilay et, saraya, sanen taynan day cuartelda; pinaltog danira preson Katipunan kanian inatey iran amin, likod labat si Kg. Juan Cabada ta sikatoy kaonoran a pinaltogda et say akaknaay bala, say saliton akasipo, kanian naoyos tod sipoan, nankalkalnan nankorongkorong ya tinmipon ed saray kapara ton Katipunan ya walarad paway; sakey nin agda apatey, samay preson Fernando Calikdan ta say ginawato nen impaolop ya manbawas, imbatikan toy bantayto.

Diad Bolinao, say caboy cazadores ya comandante ta destacamento, sanen onloob iray Katipunan; inbasil toray sondalo tod oficinay cable, kanian agla nanpilitan so  pamasukod sikara lapud saman ya oficina et sipapaligaygay so Bandera Inglesa; say curadman ya si pare Manuel N., inalay Katipunan a pinatey

Diad Anda, angapoy destacamentodman, say cura pare Marcelo N. so inaralan intolor ed Alaminos ya sibabalor, inolop nen Apolonio Ramoran ya indongod Coronel Ginebra; lapud agpanduaruaan nen Ginebra ya andi kaskasalanan tonian pare kanian inpikasi tod Manalang ya ibulos, balet sayan pare akikasin miolop lad saray Katipunan kanian akilkilan sugad palandey; baleg si kabales na utang ton maong a linawa na sayan mamakaoley na Batallon ya inbagatonid makaoleyda ya saray linmoob ed Alaminos, saray taga Biak na Bato, kanian agdara inanoy totood Alaminos ya sinmaginonor iran  pinmarungtal ed sikara; <s>Sikatoya</s> met a pare so anebel konod pamaerel  komon nen pare Jorge Arjol ed saray buleg nen Quintos diad Lingayen.

Diad Lingayen, si Kg. Pedro Rayos tan Pedro Limos, nantekep irayan duan Pangulo a onloob warid baley, balet agda ayarian ta sanen onbaliw larad ilog na Gesang dimad petek na Domalandan; inabet iray sakey a seccion na guardia civil, pinapaltog dara do Katipunan kanian inateyan irayay limaran katao; sanen onlabila, amawil larad Lingayeh ta agda labay so manpalabi di Capitan Gil de Palacios tan sargento ton Herrera na Guardia Civil.

Diad Burgos, pinatey daran amin so cazadores diman; duamplo tan lima so bilang da; pinatey da met si padre Maria Torrente.

Diad Dasol, angapoy destacamento ya soldado; sa padre so inalara a pinatay, Padre Juan Navas.

Diad Agno, <wh>acabatik</wh> iray cazadores, kanian angapoy agawan palingan diman, Say Teniente Gomez ya makaoleyda, sanen agew na 6 ed saman a bulay Marzo inakatoralaran intipon ed Bani so sondalo to ya sikaramay akabaliw nen peles a mandarlang so cuartel da.

Diad Sual, angapo met so destacamento, balet pinateyday D. Bias Fernandez ta ininap dan gampid saray castila.

Saray Katipunan ed arum iran baley, akitulong irad saray baleykr kawalaay paltogan ed saman a agew.

<head>SALITA NEN CORONEL GINEBRA</head>

Saray impapangulok iran totoo ya nandaragupay taloran barrios: Bued, Lukap, tan Telbang ya wala kamid lansangay Palalen amagilig ya angad barrioy Pandayan; sanibsanib kamid kakiewan tan kakawayanan; kadngel mid tanol na paltog; tampol koran imbalep ya linoobanmi baley; diad asalitan lansangay Palali, akaabet kami sakey a cazador; yayayagtoy bayonetay fusilto, agto naamantaay inkaroknoto ta saray mantombok ed benegton Katipunan; dinoklosdan sinigbat, angaman walad kanonutankoy pangiawak ed <wh>vilaytonmay</wh> pakaskasin kabusol; agkola ayarian ta saray ibibak, singara asuboan ed ngiletdan makibomales ed saray lamelames ya inaakora nen saman ed sarayan kakabusol. Diat angan-anganko ta no walay onsamben a mangiawa o namaat na sanokday ibibak iran Katipunan ed saraman ya bentan panleluag na dalaray totoon linmoob ed baley, pati lamay mangiawa, napilanor ya natartar. Kasabik ed plaza; onabet ed siak so sakey ed saramay sondalok ya pinilik inpitagnawa, Rufino Ybana so ngarantonia; kayari ton angilugay ed siak; inderewtoy Riflen sankaegusan to, revolver tan porta papeles na Teniente Cazador ya pinateyto kono; inkuantod siak ya sanen kasegep tod coro na convento, naabeton kaplesanton manosuboy balay revolverto, kanian sinigbaton tampol, nakuatod abala kanian aroknot, insanto linaos ya pinatey, inalato raman ya kagkagawaan ya inderew tod siak insanto kono impeleg ed plaza ya nanlapud tagey na asalitan coro.

<head>KOMALIMAN TEKAP</head>
Impakasamsam na Batallon Mixto ed baley na Alaminos

Labinsakey so bilang na agew ed bulay Marzo ed saman ya taon 1898 ed k'5 igsad ngarem so impakasamsam na Batallon Mixto nen Gen. Monet ed baley na Alaminos ed saray Katipunan, kabkabuasanin lamang ed asalitan agew; mantotombokay pakabat ed Manalang ya saray sondaloy asalitan Batallon Mixto nen Gen. Monet, sosonsonen daray sondaloy Katipunan, nanlapulad Labrador ya mamaarap ed Sual; si dilin Kg. Luis Fernandez, inkuantod pakabato ya ngalngalin agto naamper so sunerdau ibibaton totoo, angaman dengel ya nanbabakal larad pasen ya tatawagey Dayumaka, nanlaetay Sual tan Labrador; ditan to met asugatan so Coronel na Kastila a si del Rios, kanian maganat ya onkerew na tulong ed Manalang. Saman ya kabuasan, inbaki nen Manalang si Gen. Ortiz, ibatora de Comandante Dimas Castrense tan arum niran oficiales na Katipunan; nansulat met yan Manalang ed Cor. Ginebra ed Telbang pian onla met yan ontulong ed saray taga Sual.

K'12 ed ugtiagew so insabidi Ortiz ed Tatatdangen, 600 katao so ibaton sondaloy Katipunan; agla sinmabid baley na Sual ta akaonaray kakastilan sinmabid man kanian dialad asalitan tatatdangen so angiparaanantoy piarap tod Batallon Mixto; peleston idadatak iray sondaloto, agto naamantaay insabiray kabusol ed tagey na Tatatdangen ta say dinalanda diad gilig na baybay; pinetek day barrioy Bakioen insandara pinaosdongan so Katipunan, kanian aboybuyak iraya; dakel ya inateysakey angankon 150 katao a pati Com. Kg. Dimas Castrence; say ginawa nen Ortiz tinipon tora may ibibaton kera, nanpasuner iran akipaltogan ya <sic org="an-ngad">angad</sic> Lawak a baleg.

<head>SALITA NEN CORONEL GINEBRA</head>

Talon agew kolan babantayay na giligilig na baybay, manlapud Dorongay Lukap, Bued, Telbang tan Nabual; kapangawatkoy gangan ya ontulangak ed Gen. Ortiz ya inmabet ed Tatatdangen; tinipon koray ibibak a sondalo; wala angankoy 150 katao kami, taga Lukap, Bued, Telbang tan Anda; inpikal koran tampol nanlapo kamid Nabual, pinetek mi kapalandeyan, dinalanmi Bolaoen, Sisilangen ya angad Kolos ya Bua; kasabimid sayan pasen, nengnengnengen koy pasuner na saray totoo nen Gen. Ortiz ya dedesdesen iray Batallon Mixton onarap ed Alaminos; ninonut koy maong ya paraan ta no ipataakoray ibibak a yabet ed Batallon; naopot kami, kanian say ginawak nilawlawan koran nanpaamianenak ya angad Kabatuan; kasabimid gilig na ilog, inpanat koray ibibak ya kera; baleg so pagak ta mandaiset kamilad bilang ta saramay taga Anda, tinmataynan lara; walani 60 katao kami, indatakorad sengesengeg na kakawayanan tan Pongol ed gilig na ilog pian agira nanengneng na kabusol no onlabas ira; sikaton tuay agawa ta sanen makaasinger irad kawalaanday ibibak insan kami amaltog; walaray naknami, walara met so inatey ed saray ibibak; lapud karakelda, sikami, asonson, ya angad Barrioy Dayarasen; inonaan miran amaarap ed baley na Alaminos ta say nanabalaanda say impanpapaltog dad saray polopolok na totoon naabetdad dalan. Sinansakey koray ibibak a binilin ya amin a ganaganay narumogdan too sagiatendan piolopen ta say kanonutanko; kasabimid baley, ipokok koran pigaran abung ed asinger ed plaza pian kasabiray kakastilad man, biglak iran ilaok, sikato lawari agawa ta sanen nipasen kolay duaran polok, sakey ed silongay abung nen Kg. Maria Ruiz tan sakey ed silongay abung nen Kg. Bruno Garcia, tinaynan kora ta sinmegepak ed torre ta tandagan koray kakastila, bang nen onaksebak ta ibalitak ed sikara ya asinger laray kabusol, biglaran pinmaway a nanbubuyak, tinombok day Comandante Gil Fontanilla ya amabtik na kabayoton amaarap ed Lukap. Bang iray atilak ya nanalagar ed siak lapud daiset lara ta 25 so bilang da, inakar koran impasen ed Libsong ed barrioy Palamis, dimad sengesengeg na Kapandanan, tinambanganmi payak na panatdan linmoob ed baley, akipaltogan kami daiset ya angad agda impangusil ed saray ibibak ya amaarap ed Alos.

<head>SAY IKABUYBUYAK NA KATIPUNAN TAN SAY IMPAKAPANSASABIYANDAD LARAGAN</head>

Kaimbuas tonmay agew ya impakasamsam na Batallon Mixto ed baley na Alaminos saray Panguloy Katipunan akapansasabiyan irad barrioy Laragan, Alos, dimanlay angipasenanday Realda tan nansasalitaan dan paletan ya maong. Si Gen. Ortiz so atoron mamagaway Trinchera, ingapon tampol so kimey pian maparaan so piarap no laen iray kabusol.

<head>SAY IMPANGAWAY TRINCHERA</head>

Dimad pasen a tatawagey Alimbayukan, sakop met na Laragan ed pantokton inngaray Tinmori diad nantopagton diking kelas; dimay amabanawangan nen Gen. Ortiz na panayamay sondalo to no laen iray Batallon Mixto; diad benegton man ya banawang ed tagtageyto; amakoral na melag ya napanayamay pigaran katao impapanotoy dalin tan bato ta panayaman konoy General ya mangioloy bakal, say inkagaway Trincheras tan banawang nanengneng ed ontombok ya egpang.

<head>SAY IMPANBAKID ALAMINOS NA MANSIIM ED SARAY KASTILA</head>

Asompal so Trinchera ed k'14 so bilang na agew ed bulay Marzo ed saman a taon, saman ya ngarem atandagan ya say baley na Alaminos, mandarlang ed apoy, kanian si Manalang inbaki toran tampol di Ginebra tan si Aromas ya mansiim na galawday kakastila pian amtaran paraanan, italos damet lan anapey asawa nen Manalang ta itarok dad Real no ompawil lara. Amikal irayan tampol asabiray baley na Alaminos ya mareereen, balet diad pasen ya Sampot say abong tan kamalid nen Kg. Francisco Ransa mandarlang ed apoy ta pinoolan konoy Cazadores, dia met ed barrioy Pogo, walara met so pigaran abong tan kamalid ya mandarlang ta nanpool met iray cazadores ed saman ya barrio; nalmorad barrioy Polo si asaway Pangulora ed abong na Capitan a si Feliz Jimenez; kayari dan akisalitaan si ali Silveria tan kayari dan amalabas na impandem ed saman ya abong; amawil larayan ginangan ed nanlapoandan Real.

<head>KOMANEM YA TEKAP</head>
Insabiray Ginangan ya nansiim ed Alaminos; paraan ed bakal;

Saray nansiim ed Alaminos ya ginangan nen Manalang, impasabirad sikatoy amin ya naimatonandad man, saray pinopoolanday kakastilan abong tan saray balbalitan kanonutay kabusolda; pelesdan mansasalita na saray wadman Real, sanen marapit palbangonlay k'15 agew na Marzo taon, 1898 onsabi bantay (Sentinela) ya mangipakabat ed sikara na dengelton saramay kakastila, manpipikal irad Alaminos ya <sic org="mamaarp">mamaarap</sic> ed Realday Katipunan, kanian insaginonor dan sinalitay maongdan gawaen ya paraan ed pamasabid saray kabusolda et, oniay asompalay salitaanda; natilak ira di Gen. Ortiz tan Cor. Genibra ya mangiagel na Real dad Laragan; sikatoyay agawa ta agnin lamang pinmelnak so Bansa ed bukig ed asalitan agew, saray sondaloy Katipunan, nidatak larad pasen a piarapandad bakal: labinwalon kataon difusilan so nipanat ed onan pikoy banawang ya dalney Batallon nen Gen. Monet, sikarayan totoo: Victorio V. Vito, Nazario Mansano, Gervasio Rangel, Mariano Bito, Hermenegildo Jimenez tan arum nira, walad benegday Cor. Ginebra; diad nantopag ya payak na banawang, balang pagpag 150 kataon ditalibongan, walarad benegday ooloendaran di Com. Cirilo Cabagua, Capitan Narciso Peralta, Ten. Francisco Raroque, Capitan Candido Raroque, tan wala niray arum et agla nanunotay kangarananda; diad tagtagey ed beneg daranian totoo ya kawalaay Trincheran kinoral ya pinanoy dalin tan bato; dimay nanayaman Gen. Ortiz tan Corneta ton si Bonifacio Signey.

<head>BAKAL ED ALIMBAYUKAN</head>
(1) General Ortiz (2) Coronel Ginebra (3) Batallon Mixto

<head>BAKAL ED ALIMBAYUKAN: IMPAKASAMSAM NA BATALLON MIXTO ED REALDAY KATIPUNAN</head>

Labinlimay agew so bilang ed bulay Marzo, 1898 so taon diad igsan k'9 kabuasantonman ya agew, sinmabi bantay ya mangipakabat na inpakanengneng toy onan polok na asalitan Batallon Mixto, manonaan si D. Guillermo Valderrama Ten. Cazadores, taga Balincaguin yan Ten., saray difusilan tan ditalibungan binilin iran onkebkeb ya amin ed abut na banawang; apalabas so kakapat a igsa, narengel so tanol na cornetay Kabusol, kabekta ontanol lamet insan nanengneng laray mapalet ya totoon nandoromay kawesda ya mamatatdang ed samay dalan ya onarap ed banawang; angapoy kitakitaw day totoon kinmebkeb ed abut na banawang ya pati kalilinawara so aamperen et, bangnen kaababiganlay kaasinger daranmay ontatatdang ed samay onan pikoy banawang ya kawalaanday difusilan a Katipunan, biglan narengel so tanol na corneta nen Gen. Ortiz, biglamet ya narengel so tanol na 18 fusil day Katipunan ya manlalapud banawang; asewek, apuy tan ongol so manalipatod sangab na banawang, bang iramay mansusubeg ya ontatdang; mantibakiar iran mansasalonsonan ya angad lapuan dan patar; alilingday kapageyan a makapal ya no nasiplog na mabiskeg a dagem; na biglan mandepes et, diad pilitdan manamsam ed Real, kasanlilikna igaporay ontatdang bang iray sondaloy Katipunan, kadageldad cornetay Generalda, mandiringan iran mamaltog, kanian napasuner lan napasuner iray ontatatdang ya angad agda intonda nen kaugtiagewan ta namparaan ira ya angan. Saray Katipunan agdala angan ed kaugtiagewan ta saramay lomolotora, andi met laran magitolor na kanen ta akilarad kinen Manalang; bang nen manligsay lay agew ed kangareman, narengel lamet so matbaw a eyagday Batallon Mixto, tanol na cornetay biyak tan biyak ya manbabakal, paltogan, asewek ya makapal ed tagey na palanday, kalatikit tan damegday amayamay a totoon ontatatdang ed samay banawang sikatolamay makapagigmit na bagon kuan no nanonotay onman ya inkagawan impanlalaokday Cazadores, Infanteria tan Guardia Civil tan Katipunan; walay manasakal sasakalenda, walay manisigbat ya agtola nisabi taklayto lapud inmonan dinmapod pagewtoy utok na bayonetay fusil; diman anengneng so talabit na taklay day Katipunan ya ibiba a magikanay talibong ta bang nen kamesanlay <wh>agaoa</wh>, saramay pigaran sondaloy katipunan; ini-ikbanan dalay fusilda ta say talibong dalay insoblay o impiarapan ed kabakal; agmola amtay ibam, eyagan, kalangiking so pandenglan no manabet so fusil tan talibong; saray inaatey amayamay et, lapud karakel ed bilang na saramay manasamsam na Realday Katipunan, apilit laray soldado daranian timaynan nen narengel dalay ganganen Generaldan pasuner, balet <wh>oalaran</wh> siansiay pigaran kataon agdala dinengel so gangay cornetay Generalda ta impapatay iran akipantan ed kabakal; sikaraya: Comandante Cirilo Cabagua, Capitan Narciso Peralta, Sargento Gervasio Rangel, Sondalo Nazario Manzano, Joaquin Cayabyab, Mariano Bito, Hermenegeldo Jimenez, Froilan Regaspe tan apatiranin kataon agla nasoysoy so kangarananda. 

Komaliman igsad saman ya ngarem so impawil na Batallon Mixto ed Alaminos tan Balingcaguin, di Gen. Ortiz tan Cor. Ginebra, pinawil damay pasen ya nanbabakalanda ta inpapaitabon daramay inaatey a ibara ed saman met lanlamang ya banawang; say abilangdan sondaloran inatey masolok ya 150 katao, dengelda balet ya saray angilugananday inaatey ed samay Batallon, masulok met ya limanplon carreton, andi baleni galoza tan anduyan ya impanolorday Bangkay.

<head>KOMAPITON TEKAP</head>
Say Inkasigsiyanday Ooloey Katipunan tan Impandoromogda

Nisengeg ed saman ya agawan bakal ed Alimbayukan, Tinmori pangingaran day arum, sarayan ooloey Katipunan, asigsiyan ira, walaray amaarap ed Palandey na Mangatarem, saray arum diad takel na Maigolgol ed Infanta so naarapda, saray arum diad palandey na Sual, diad ontombok ya lawas, insan ira akapanaanapan ed Palandey na Labrador; sikatolayan Palandey so pinaletandan maong ya angiletneganday Realda; nankatlon pasen so dalan ya onsegep ed sayan Palandey; balang sakey ed sarayan dalan walay Trincherato, patit tan bawel ya kuan; sakey so dalan ya mamasolor ed Barrioy Sioasiw, sakey so onpelag ed petek na baley na Labrador tan sakey so dalan ya mamparpareng a onlasor ed barrioy Oyong; walani duaran kawalaay bantayan o no Puesto ya kuan ed petek tonian sesegepan: say bantayay Regino Manaois tan bantayay Padre Limos Ramos (<name>TIGRE</name>) sayay <name>TIGRE<name> so kasubsubegan ya Pangulo ta agmakapanbengatbengat so ondalan ed Puestoto o bantayanto ta no nalingoylingoy ondalan ed kakaebat ed tepet na bantay; aspokenton pairapen ya pabalor ton paisegep ed palandey ta say subeg to met ya manumpal na gangan.

<head>SARAY KAABUNGAN ED TAGEY NA PALANDEY</head>

Sanen agano nin agew so insabiray ooloey Katipunan ed sayan Palandey; saksakeyni abung a impaalagey ya panayamanday atatagey a betang ed Katipunan; mandendey agew manarom so bilang met na kaabungan; mansegep iray kagkagawaan, kankanen a nanbabangil a nengneng; amagaway Manalang na sakey ya abung a babaleg ya nayarin ipareng ed dinan man ya abung na mayaman ed saraman ya panaon ed dakep na loob tan kagkagawaanto ta, sanen tinaynan nen Cura ed Labrador P. Rufino Arrizabal so Convento tan Simbaan; nanbaki Minalang ed asalitan baley, impapaala toray kagkagawaan na Simbaan tan Convento ya impaisegep ed tagey na Palandey, kanian sayan abong ya baleg, angaman sinawalin bolo so datalto, marakerakep ta inapisay alfombra. Walaray Silirton mararakep ya panaayamanday atatagey a betag ed katipulliia; sakey so manaoang ya keteg ya kawalaay andukey a dulang (dulang, mesa) ya pananganan a nayarin manbabansag a dongoay apataplo tan walo (48) kataon agonegnad saray kakanen (Decubiertos).

<head>OKSOY NA IMPANOOLOPDAY WALAD PALANDEY:</head>

Mandakel iray totoon mansegep ed palandey nandoroman nengneng so awitdan idalaw ya kakanen, kanian say magmaliway Real, singa sakey a REPUBLICAN melag; Walay Maeztranza ya pangaapigeran ed saray fusiles ya aderal-deral, pangagawaay Lantakas, Kabungol tan talibung, si Kg. Comandante Pio Maturino so Maestrto, ayudanto toy Kg. Ten. Marcos Laguisma; Walay carcel (Pangawan) ya panpokokan ed saray ontungangad gangay Katipunan, kanian manokoksoy so impanoolopadad Palandey, balet sankaermenan ya nonnonoten so pakalingoan na onman ya impanvilay daranman a totoon angarod Baley ed simuon a liknara; tuan peteg ta saray sumusulat na Awaray baley tin Filipinas, agdan balot asaglawid saray kinkimeyda so saraman ya impanvilay day kaparan nankatipunan ya nanayam ed sayan Palandey, lapo lagid angapoy maseet ya nannunot ya amaikurit na onman lan oksoy na impanoolupda, anganko ta sankakanaan a tuloy ya nakabatan na saray mantombok iran buleg pian walan panmadmaranday, seseg daranman ya totoon anogiop na saman ya olopda, katagiay kanonutandan manlinkor ed Baleyda ya anta matalag ed sikara o no angapo pa nimet ed sikaray walay aral.

<head>INSABI OLOP PRADO ED SAYAN PALANDEY, INKAOMAY GOBIERNOTO:</head>

Agla nanonotan a bulan, Abril o Mayo ed saman ya taon 1898 so insabira di D. Vicente del Prado ed sayan Real day Zambales-Pangasinan, ya ibatora di Kg. Juan Quesadas, Kg. Vicente Quesadas, Kg. Santiago Toledo, Kg. Felipe Yango tan arumnira; nanlapora konod Manila; inkuantonian Prado ya sikato konoy tinoro nen Kg. Feliciano Jocson ya makaoley diad amianey Luzon, kanian binaliw so Gobierino nen Manalang ta ginawan say sankatagian a betang si Prado, Presidente Departamental del Norte de Luzon, Gobernador na Zambales si Manalang, Gobernador na Pangasinan si Yango, kanian diad Palandey nankaduay Gobierno: Pangasinan tan Zambales et, agiraya nanando, ta sanen nalikas nen Manalang so kanonotan nen Prado ya manpatagey lan manpatagey; insian toy Gobierno tonia, inalis toray ibibatod baley na Alaminos; de Prado tan Yango tinipon daray ibibara; inakar dad Salasa so Gobiernora, intarok daray labinwalon katao ya pati fusilesday intaban, inpanoficialday <name>Marcelo de Guzman</name>, sarayamay Voluntarios Bulakeños ya sinmukod Manalang.

<head>SAY IMPISIYAN DAY VOLUNTARIOS BULAKEÑOS ED SARAY MAMAKAOLEYDA:</head>

Sanlegay impanayamday Katipunan ed sayan palandey na Labrador; nanbabangil so agawa; nadngelan nen Manalang so insabiray anemiran compañiay Voluntarios Bulakeños ed Alaminos, sarayan Voluntarios walalay dengel ed sikara ya sipud iran Katipunan ed kabalbaleyanda, kanian si Manalang inbakitoran tampol de Ortiz tan Ginebra ed Alaminos ya mitalosan, sarayan inbaki, nen apamintuaan tan akapipaletan iray salitaan ed sarayan Voluntarios; nangangay Gen. Ortiz na amoltot na peteng na telegrafos ed asinged ed baley na Bani pian walay makabaraan ed ipaway da (salida), sikaton tuay agawa ta sanen akabatay makaoley daranian voluntarios, linmarad kaimbuasan a inapiger, balet nen makapetek irad babaliway barrioy Masidem, Bani, akaparaan laradmay 500 kataon katipunan ya onsabat ed sikara, bang nen onbababaliw so onan polok day Yoluntarios; pinmaway si Capitan katipunan ya si Kg. Eulogio Miranda, intawagtoy pamirbiran (Contraseña) kanengneng day Oficiales day volulitarios ya Kakastila ed sayan Miranda inganganday fuego, amaltog iray voluitarios, balet agda
naknay Miranda ta diad tagey so angipaarapanday fusilda, piduan pangangay oficiales na fuego, saray kakastilay inaatey ta sikaray kinena raranmay voluntarios; 15 so bilangdan amin, Capitanes, Tenientes tan Sargentos; pinmaway met lay Ortiz tan saramay 500 kataon sinmanib irad takel, kayari dan nansasailitay daiset tan nanpaisinop ed bankay darannmay inaatey, saray voluntarios akilalarad tagey na Palandey.

<head>SAY BAGAT ED PALANDEY.</head>
Nisengeg ed inkaaromay biskeg (Fuerza) ed Palandey ta salanti intipon daranman a voluntarios ya pati armasda tan nisengeg met ed inkasumpal na inpangidasal ed kamarerua nen Kg. Pedro Madrid, Pangulod Agno; si Manalang, nangaway BAGAT ed palandey, impabagaan toray musicos na apatiran baley; Alaminos, Agno, Burgos tan Dasol pian mantogtog irad palandey ya siam agew; baleg a liket so ginawad tagey; amayamay iray totoon sinmesegep ya akiayam, ongapoy kabuasan, ontondad labi so ayam leneg na siam agew.

<head>SALITA NEN CORNEL GINEBRA:</head>

Onong na asalitala; say Gobiernod Palandey, nankadua: Pangasinan tan Zambales. Agla nakaokolan ya salitaen diay ankekelag iran irangan day totoodman ya nanayam; say makanan salitaen dia say inkabuyak na saman ya olup ed sayan Real. Si Kg. Vicente del Prado ya manonaan konon makaoley, mapalaloy pibibiangtod angan agto kanepegan a pibiangan ta pati saray totoon andi kaskasilan; paerel toran paipangaw; si dilin Toledo ya kaolop ton dinmateng ed sayan Real; impaipangaw to; nadngelantora di Kg. Sixto Zandueta tan saray ibibatonian taga La Union ya manamot amot ed barrioy Lokanan, Alaminos, diad abong nen Kg. Aniceto Bito; impaerel toran impaipangaw ed palandey, anta andi malinew ya kasalananda; saray taga Zambales ya kaolop torad palandey, manngengem larad kagagaoa tonia nen Prado a mangangan; lapud katululok da, nantepel iray angaay nayarianda; sakey a labi dimad Palandey, sinmabira de Eulalio Garcia tan Julian Santos, sayamay makulin amalpaliwawad saray ooloey Katipunan dimad Alaminos nen onan agew; nanlapora konod Manila, gagalato met ya ipasabiray bilin nen Kg. Feliciano Jocson; nangelan nen Pradoy insabiranian totoo; tampol toran impaalan impaipangaw, bang si Ama nen Eulalio Garcia akisalitad Prado pian keduentoy pakabolos na sayan anakto tan si Santos, balet sayan Prado nanpaslokni ingen ed kinen Ginebra nan linmayan akisalita, et, lapud saray Zambales agda panduaruaan so sagpot daranian totoon impaipangao nen Prado, kanian nilara lamet si Manalanɡ ta sikatoy inbakiran misalitad Prado ya mangerew pian paibolos torayan preso, agsiansia inmaboloy si Prado tan agto met ipalioaoay akasengeg na amaipanɡaoan to ed sarayan totoo, sikatolayay akasengeg na inaliwagwagan day Zambales, tilipon ira nen Manalang, kinobkobday Ouartel na Pangasinan insanto ingangan nen Manalang ed sikara ya poolanda; si Ginebra sikatoy megley ya akisalitad Manalang, lapud, ta dimad abong ya Ouartel day Pangasinan et oadman iran atiptipon ed tageyto di Donato Quintos, Mariano Franco, Dominador Manuel, Amado Sanchez, Antero Zamora, Valerio Tomelden tan arum niran agagi, kakanayon, kakaaro tan kabaleyan ira nen Ginebra, onman lay pilit na linawa nen Ginebra ya animbawad Manalang pian komon agtola ituloy so ganganto, diad maganon salita inmaboloy met lanlamang yan Manalang ya angibabawi na nilawan ton gangan sanen atalusan ton maong so kaderal na olopda no sikaray manbabakal a sandirili, kanian igagangantod saray ibibato so pangiapseb dalaray kagkagawaanda ta onlalarad Alaminos; di Prado balet, tinipon damet iray ibibara insan ira linmad Salasa ya nan cuartel, akapaayos niray 18 kataon voluntarios ibaray <name>Marcelo de Guzman</name> ya oficialda.

<head>KOMAWALON TEKAP.</head>
Say kasasabiray palapagan tan balbalitad Palandey.

Saray balbalita matantan so pakakaamtad palandey ta say isasabiray palapagan diman matantan met, kanian saray agawgawad Manila, Cavite tan arum niran Luyluyag, sano ayarilan agawa insan nakabatan ira; sanen narengelan so panbakal na España tan Estados Unidos, mameglepegley lay bulay Junio, anta ayarilan pinaldeg na Escuadra Americana so Escuadra nen Almirante Montojo ya abayag. Si Gen. Monet ya diad Alaminos so kawalaay Cuartel Generalto, diad sayan asalitan bulay Junio, nanbakid Manalang na duaran Jesuitas, di P. Fidel Mir tan P. Russel a mitalosan iran saray Katipunan; ayaten darayan mitekep ed ngayew day Kakastila a mibakal ed saray Estados Unidos. Apasabid palandey so sulat daranian papari, imbagaray abong tan agew ya pibanarad saray pinagkalamanday Katipunan, kanian di Ortiz tan Ginebra linmarad saman ya inbagaran abong ya pibanaanda diad Abong nen Kg. Francisco Fernandez ed baley na Sual, balet saraman a papari agira anoor ed lugay sulatda kanian amawil ira di Ortiz tan Ginebra ed lapuandan palandey.

<head>SAY INTAYNAY BRIGADA NEN GEN. MONET ED ALAMINOS.</head>

Nadngelan ya say Brigada nen Gen. Monet walawarid Alaminos et nanpikalan linmad Manila,
kanian si Manalang imbaki tora di Ortiz tan Ginebra ya mangoksoy na baley ta diman lay pangiletnegantoy gobierno; sarayan ginangan, asabiradmad baley si Teniente Lara, ayudante nen Gen. Monet, tan pigaran cazadores ya maboblay, onarap irad Doroongay Lukap ta diman so luganan dan onlad Dagupan. Duaran sakayan so niparaan, samay Lancha Anda tan sakey Pailibot nen D. Mariano Nable José, Comercianted Dagupan. Diad onman ya kipapasen daranian kakastila, di Ortiz tan Ginebra, mankanawnawara komon ya manakep ed sarayan kakastila, balet agdara inano lapud aliwan sikatoy gagalaray bakal, lautlad kipapasen daranman ya totoo ya maboblay, inolop danira ingen ya impatnubang ya angad Doroongay Lukap.  Sanen akasabi laradman, tinolongan daniran impaibaliw ed baloton nanolor ed sikaran angad Vapor Si Lara, intagar tora di Ortiz, Ginebra tan si Santiago Toledo ya angad vapor et sanen kasabiradman, waradman iramay duaran padres ya Jesuitas P. Fidel Mir tan P. Russel, dinagoran. tampol si Ortiz, akisalitarad sikato ya say agdala impakaakad ed samay inpansulatdad palandey lapud walay akabaraan ed sikara, kanian ininamot dayan impanbabanara ya impangakod Ortiz ya diad ipawildan manlapud Ibale, itarok dalaray armas ya iterdad saray Katipunan a piarap ed saray americanos, balet agmet laya atuloy a sipanda lamet ta si Gen.
 Monet ya panlapuan daranian fusiles, agla akasabid Ibale, onong ta sinmoko lad saray Revolucionarios nen 1.0 de Julio 1898 dimad Hagonoy.

No agnalilingoy nonut, k'26 o k'27 na Junio 1898 taon nen onsabi Manalang tan saray ibibato dimad Alaminos ya nanlaporad Palandey; impabagaan toray karaklan pian midoyporan amin ta say pamili mamakaoley na baley; atoro si Kg. Felix de Castro ya Gobernador, Diputados ira di Kg. Agustin Braganza, Kg. Narciso Rangel, Kg. Fernaundo Garcia, tan si masiken Dorong, sayamay kuandan walay bintajeto o no pakayari demonio; sarayay onor a betang, agnira komon manepeg. a toroen, ed saraman ya panaon lapud, kaplesani bakal, et lapud sikatoy impuyan nen R.F. ya pinagka espiritu nen Manalang ed saraman ya agew kanian sikatoy asompal. Nanarum met na atatagey a betang ed ngayew ta nakaolan lantid panogiop na duaran expedicion ya onarap ed Dagupan tan Luyag na La Union ya mamasukod saray cacastila, sikarayan totoo so niarum: Vicente Reinosa tan Juan Bonilla, Generales de Brigida; Aniceto Bito, Coronel; Jorje de Castro, Comandante talibungan, Epifanio Velo, Comandante Artilleria, Vedasto Ungson, Comandante Comisaria; Jose M. Garcia, Comandate Factoria; Atanasio Sanchez, Capitan; Eulegio Miranda, Capitan; Jacinto Estrada, Mariano Fernandez, Braulio de Castro, Capitanes; Rufo de Castro, Teodoro Enerva tan Calixto Rosal, Tenientes tan arum niran agla nanonutay kangarananda.

Ynapag so ngayew; kapalduay linmad Dagupan, kapalduay linmad La Union, onong na nabasad ongendan a tekap.

<head>KOMASIAM A TEKAP.</head>
Say impikalday duaran Expedicion.

Komapiton igsad kabuasay 11 bilang na agew ed bulay Julio, 1898 so taon; amikal. so duaran expedicion; say amaarap ed Dagupan, mikaduan lasus katao, impangolo ray ongendan iran Oficiales: Kg. Francisco Reinoso, Kg. Anecito Vito, Kg, Vicente Reinosa, Kg. Juan Bonilla, Kg. Graciano Rapinan, Kg. Andrea Tobias tan arum niran agla nasoysoy so kangarananda.

Onong na gapoy sayan kimey, saray agawgawa labat ed Pangasinan tan Zambales so insipay akankimey ed saya so isalaysayto lapud agto. kapnekan no ag pati saray agawgawad arum iran pasen a nanlilinkoray Expedicion, kanian, ninonot ton itagar iray inararo tan pinabpabli toran manbasa ya milugan irad saray apatiran paraw ya mamaarap ed Luyag na La Union pian nakabatan daray amin iran kimkimeyday linmadman.

Nirayan totoo so amaarap ed Luyag na La Union: Gen. Ortiz; Cor. Ginebra; Diputados: N. Rangel, A. Braganza, F. Garcia, tan samay masiken Dorong; Epifanio Velo, Jorge de Castro,Braulio de Castro, Atanacio Sanchez, Teodoro Enerva, Mariano Fernandez, Jacinto Estrada, Calixto Rosal, Eulalio Garcia, Mariano Rivera, Rufo de Castro tan arum iran oficiales; 48 kataon defusilan, tan sanlasus kataon talibongan.

Saman ya agew, igsa tan taon ya impikalday linmad Dagupan, amikal met iray linma ed La Union, apatiran paraw ya ankakabaleg so niluganan dan sipaparaan ed Doroongay Lukap. Diad
baleg a sayaksak day pinmikal, angapolay akanonot na maong a kapipikal, asumpalay expedicion so baleg ya paga tan ermen ta sanen walalarad taew na dayat ya mansasakay, angapoy napanbilay day linmogan ta dimad paraw ya kawalaay balon ya belas, angapoy nilugan dan danum tan dalikan; diman balet ed kawalaan daranian nakaokolan, say walan nilugan saray cañones tan lantakas, et sanen onliknalay eras ed saray sondalod dalem na paraw; baleg so pagaray oficialesda ta ngalngalin mangegelew irad dalem na paraw, sanagew ya andi angan, andi met nainom dan danum insan angapoy dinagem dan nansakay, kanian patawpataw irad taew iramay apatiran paraw; pegley labi nen onsakbit si Ginebra ed ENSENADAY Rabong,
saray sondaloto, kasakbitda, nankakalut iray bongay maiz ya impanempey day erasda. Kasabi pakabat ed Ginebra ya si Ortiz wadman lad Santo Tomas, impikal nen Ginebra a tampol iray ibibato ya akitipon ed Generalto, kayari dan nanrancho ed Santo Tomas, amikal so expedicion ya amaarap ed baley na Agoo ta nadngelan ya saray casazadores, wadman irad saman ya baley, et agdalara naabetan ta amikal met iran tampol nen akabatan dan sinmabi Expedicion Zambales ta dimad baley na Aringay so pinaletantda.

<head>DIAD BALEY NA AGOO SO NANPARAANAY EXPEDICION</head>

Diad baley na Agoo, nanpainaway expedicion; inpatawag ira nen Ortiz so principalia ed saman ya baley ya nantetepetay maong ya paraan ed kaloloob ed baley tan Aringay; kayari daiset ya salitaan, si Gen. amaakseb na gangan ed saray kalamanay Katipunan pian mangiparaan iray pigaran lamon baliwanday sondalon onlad Aringay. Kaimbuas tonman ya agew, amalbangon so expedicion ya amaarap ed Aringay. Taloran lamon ankakabaleg so
akaparaan ed gilig na ilog, leneg ya ibabaliw day sondalo, angapoy agawan paltugan ta saray kastila, say ginawara, say nandadagdag na totood dalem na Simbaan tan Convento, insan da pinaletan ya maong.

<head>KOMAPLON TEKAP.</head>
Say impangigapoy bakal ed balep na Aringay

Bangnen akabaliw so totoo nen Gen. Ortiz tan nipasen toray cañones tan lantakas ed saray nansasalipongpongay dalan ed dikiriking na pader ya impaarap iran amin ed Convento tan Simbaan, katanol na corneta say asalitan  Gen. Ortiz; ginmapoy paltogan, baleg ya ongol tan akis day bibiid loob na simbaan tan dalem na convento, baleg met ya ingal, limay agew ya andi pasanat andi <wh>mer</wh> tonday paltogan ya angad agda inkerew na Parlamento ed Gen. Ortiz.

<head>SAY INKEREW DAY KAKASTILA NA PARLAMENTO</head>

Agawayan parlamento nen komaliman agew na paltogan; pinatonday paltogan ed biek tan biek
ya manbabakal, insan akiabetan ed plazay baley si Ginebra ed Teniente Comandante na fuerza Espaniola D. Juan Salat, kayaridan nalugayan tan impansalitay daiset dimad asalitan plaza, si D. Juan Salat, asabiay babawi komon ta labaytolay ompawil ed nanlapuanton Convento, balet impaliwawan maong nen Ginebra so baleg ya ebatanto no agto itulok so isukoto lapud saramay inpopokok ton bilay dimad Convento tan Simbaan, kanian sikatolamay nilemekay kalakal nen Kastila tan akila met lad Ginebra ed abong ya kawalaay General Ortiz.

<head>ISUKOY FUIRZA ESPAROLA ED REVOLUCIONARIA.</head>

Kayari nen D. Juan Salat tan Ortiz ya nanfirmad notan agawa nipaakar ed insukoray kastila, inawat la nen Ginebra ed sikaray 84 fusiles, impalukasan toy Simbaan tan Convento, pinapaway iray totoon wadman, saray maboblay ya cazadores inyawat ira nen Ginebra ed makaoley na baley pian pagaan toran maong ed kanenda tan tambalda; saramay angapoy boblay, impanpiliray tombokandan labayda ed saray oficiales na Revolucion; kayari
danian amin ya agawa; amikal so expedicion ya amaarap ed baley na Bawang.

<head>SAY GINAWAN AKAPASUKOANLAD SARAY KAKASTILA:</head>

Sanen mikapat agew lay paltogan, si Gen. Ortiz akaromog na pigaran tuneles ed silongay abong nen D. Florencio Baltazar, impaseksekantoray tan bako insantora impaitolin ya impaarap ed Convento tan Simbaan ya inolop iray pigaran kataon nagsiegnay binalkot a bolo ya mandarlang tan pigaran katao met ya nanbitbit na latay petroleo ta gagalan poolan iray kaabongan ed dikiriking na Simbaan tan Convento, sanen asinger larayan tuneles ed Convento, akisday bibiy ed dalem na Simbaan, sikato met lamay impangi-isaray laylay ya amputi, kanian intonday paltogan ta kinmerew iray kakastila na Parlamento. Saray arum ya agawa, sinalita lad tagey tonian akda.

<head>KOMA 11 A TEKAP.</head>
Say imbuat na expedicion dimad Bauang a mamasukod ngayew day kastila ya oalaran nantitipod San Fernando:

Kuanlan mamaarap so expedicion Zambales ya mamakal ed saray ngayewday Kastilan atiptipun
ed baley na S. Fernando; onsabimet so Brigada nen Gen. M. Tinlio ed Bouanlg, kanian inalagar ed plazay baley so asalitan Brigida; say manonaan a Polok, (Vangurdia) walad onaantoy Jefe de Estado Mayor Teniente Cor. Blas Villamor, kasabi tod asalitan plaza inanapton tampol si Gen. Ortiz ya akisalitaan, kinerewto ya manbabansag komon so buat pian maoksoy so pibakal; inalagar si Gen. Tinio, kasabito diad aganon salitaan; tinmekep iray Zambales ed Brigada Tinio, kanian say angidatak na kurang si Ten. Cor. Villamor ya oniay inkadatak:

<head>INKADATAK NA KURANG DAY POLOK TAN PINASENANDAD BAKAL.</head>

Gen. Ortiz, Panguloy Expedicion Zambales, panatantoy tagey na Palandey ya manlapud Polong-Lapag, ed abalaten ya angad petek na cocinay convento, bukig na baley, arapentoy beneg na Carcel provincial tan beneg na convento ya mamalosor; komaduan Polok, apatiran compañias ya sondaloy Novexijanos, panguloray Ten. Cor. Villamor, onsoldong ed panat nen Gen. Ortiz, manlapud bukig ya dalnentoy Carlatan (Casa Tabacalira), onsabin angad kabodegaanday inchik a mamaamianen, arapentoy sacristia, beneg na casa Gobierno, mansompal ed Polong-Lapag ed amianen; komatlon Polok, compañias na sondaloy Aliaga tan Pangasinan, Paguloy dilin Gen. Tinio, ibatoy Secretario ton si D. Mariano Legaspi, misoldong ed panat nen Gen. Villamor, mamagilig ed baybay, amianen ya onsoldong met ed panat nen Gen. Ortiz, arapentoy convento, tan simbaan.

<head>SAY BAKAL ED SAN FERNANDO LA UNION.</head>

Kasabiranian taloran Polok ya sondalon angobkob na salitan baley, pinmanat iran tampol ed nidatak ya pasenda, amindan kagkagawaan, cañones tan Lantakas inarapdad kawalaay kabusol; katanol na cornetay dilin Gen. Tinio ya nangangay pangigapoy bakal, nanbabansag so tanol na saray cañones, lantakas tan fusiles, asewek baleg ya eyagan ed loob, paway na baley tan tagey na palandey, labi agew andi tonday paltogan; komatlon agew, sinmukoy Carcel Provincial ed saray Zambales ta say ginawa ranian paraan; binotawday pader ed petek na palandey, amalkot iray amagan boló insanda pinaaroyotay petroleon sinelselan, kanian say apuy linmoob ed dalem, kanian amanderaray amaputi insan intonday paltogan, niloobay carcel, 12 Guardia Civiles tan say Sargentoran Kastila so sinmoko, inyawat daray fusiles dad kinen Gen. Ortiz, Inlasor so Bandera Española, insan inisay Bandera
Filipina.

<head>SAY INSUKORAY ÑGAYEW NA KASTILA ED SARAY FILIPINO.</head>

Kanengneng nen Gen. Tinio ya say carcel et sinmuikolad saray Zambales, ginanatan to met lan inbaki Villamor ed kawalaanda rania pian mamili pigaran mabayanin oficialesda ya onkalab ed cocinay convento, ta diman so dengel ya kawalaay makaoleyday kabusol; apili si Capitan Eulogio Miranda, kanian saya amili met na pigaran sondaloto; sanen onkalab iray 11 kataon inpangoloy asalitan Miranda ed cocinay convento, agda akasegep ed takayan ya bolón imparaan ta alikasday bantay, pinapaltog dara et inatey so 8 katao; piduan itakayanda, saramay 8 ibato nen Miranda, taloray inatey a naplag; bangnen komatlolan itakayanda, say ginawan paraan, saramay 5 kataon atilak irad pegley la takayan akiguyoran irad saray fusiles day kastilan sipapatuyong ed pagewda, leneg ya si Capitan Miranda, kaplesanton onkakalab met ed sakey ya dorongawey cocina kanian, sanen nanengnengday Miranda tan saray ibaton 15 katao, walalarad tagey, bang iramay 15 katao met ya cazadores ya bantay la cocina nen kuanlan arapen ira nen Miranda; inyanday batik ya amaarap ed Convento, atilak dalaray 5 fusilesda ed saramay kaguyoranda, si Ginebra met ya walad Sacristiay Simbaan, inaspok tomet lay paltog ed saray walad dalem na convento kanian agira makapaway ya ompawil ed lapoan dan cocina. sikato lamay gapoy maplalon paltogan ed amin ya linea. Sanlabi, sanagew ni paltogan, et nen angapolay napanasolanday panlotoray kanenda na saray wala
convento; nansulat irad Gen. na Revolucion ya sikaralay onsuko. Apatalasus ya masulok so fusilesdata inyawat ed dilin Gen. Tinio.

<head>KOMA 12 TEKAP.</head>
Say impaneblet dad Zambales.

Angaman saray Zambales so masubeg ya amasukod saray ngayew day kastila, say linmetaw ya arayew say Brigada Tinio, lapud sayan Gen. so angawat konoy gangay Gobierno Dictatorial na Bakood, Cavite; angaman oniay agawa, saray Zambaleños, agdaya kaermenan, say niliknaran mapalalo, say impamaipangaw nen asalitan Gen. Tinio ed saray Oficiales Zambaleños, pinalsaan iran agmanginonang ed gangay Gobierno kono, anta say petepeteg ya akasengeg, say impanebel daranian oficiales Zambaleños na lames a ginawgawaray sondaloy Aliaga ed inpaneerelday derewegday taga La Union ya impapaarap darad............; sakey ya agew dimad baley na Bauang, La Union, pinmarontal iray pigaran mamasiken ed kinen Ortiz ya onkekerew iray tulong ed pakapangiawan agdara komon erelen so derewegda na saramay sondalo nen Capital ..... taga Aliaga, si Ortiz, linman tampol akisalitad asalitan Capital, saya amasnok ni ingen, ginangan toray sondaloton kobkobenday Ortiz tan si D. Mariano Legaspi ya ibanen Ortiz a misasalitad sikato, agawayad petek na Tribunal dimad Bauang, kanengneng nen sondalon bantayday Zambales so onman ya kaatapay bilay nen Ortiz tan si Legaspi, intawag tod tagey na abong ya kawalaan day oficiales ya mangakan, inmakseb irayan tampol, tinipon daray sondalora, insanda met kinobkob iramay sondalon 30 kataon angobkob ed Ortiz tan si Legaspi; samay Capitan ya masubesubeg wari, sikato laingey akikaskasid Ortiz, kanian saman ya bekta, impapaibolos toramay dorewegday, mamasiken ya ineerelday sondaloto. Salamat ed onman ya inkagawa ta agatuloy so baleg lawarin kamesan na nanpaparan kulay.

<head>SAY INPAÑGEKAL NA FUSILES DAY SONDALOY ZAMBALES:</head>

Nisengeg ed saman ya agawad Bau1ang, say Comandante Jefe Militar na S. Fernando ya manapilliday Tagonton, nansulat ed Ortiz ya nakaokolanton kasalitad Comandancia, et agto apasabi Ortiz ta saya, linmad Benguet ya nanliwag, ibatoy Ginebra; lenegdad Benguet, saray sondaloy Zambales walaran manpapalinawad baley ni Naguilian, et sarayan sondaloy Zambales, agdalara asabian iradman nen Ortiz tan Ginebra ta walarad S. Fernando konon manaaral nta ejercicio militar; wala balet so dengel ya sarayan sondaloy Zambales ineekalan daray fusilesda, kanian say nansalitaan di Ortiz tan Ginebra onia: Ompikal ya tampol si Ortiz ya onlad Bakood Cavite ta misalitad dilin Presidente Sr. Aguinaldo, si Ginebra, onlamet a tampol ed S. Fernando ya mitalosan ed dilin Comandante Tagonton.

<head>SAY IMPANGIPANGAW DAD SARAY OFICIALES ZAMBALEÑOS.</head>

Kasabi nen Ginebra ed S. Fernando, tinampoltoy Comandancia, asabitoradman di ibibaton Kg. Agustin Braganza, Com. Jorge de Castro, Capitanes Atanacio Sanchez, Mariano Feriandez, Eulogio Miranda, Tenientes Rufo de Castro, Eulalio Garcia tan Sargento Agustin de Ocampo ya pasenday detenido kono, kanian akisalitay Ginebra ed Tagonton ya tenepeto no akit detenien irayan ibibato, inkuantonman ya Comandante Tagonton ya sikato konoy inawaton gangay General Tinio, kaplesan dan mansasalita saray puertas na Comandancia, inkapot daran amin, ontandag si Ginebrad dorongawen, amayamay iray sondalon akaparaay fusilesdan awey day mibakal, ompawil ya misalitay Ginebra ed Tagonton, saya inkuanto ya iderewtoy revolverto, sikatolamay mauges lawari asumpalay bilayday oficiales na Zambales ta sanen ekalan daray revolver de Ginebra tan Miranda, agda itulok, et lapud pikakasin mapalalo nen Masiken D. Agustin Braganza ya ibara, akapannonnonot ira di Ginebra
tan Miranda ya inmaboloy met lamlamang.

<head>SALITA NEN COR. GINEBRA.</head>

Sayan revolver, agsinaliw na pilak, dala tan bilay so salato; sinambaan koy agpangisukod angan siopan kabusol legan ya walan liknaan, itandayoy bilang to pian diad pananap na makankien, mainomay so pangipulang, nia:.... Saray ibiba nen Ginebra, inloob darad carcel ya amin, sikato balet atilakni ta akisalitaan nen Tagonton. Walay inderew tonia ed Ginebra ya papifirmaan ya melag ya papel, kapamasa nen Ginebra, insanto pinilatpilat ya tampol ed arap nen Comandanlte ya inkuanto “Mankanawnawa kayon mamapaltog ed siak natan” saman manayan papel, say walan akasulat, tikel na beklew day ibibaton Oficiales na Zambales. Amayamay so koyong ya impakana nen Tagonton ed Ginebra; inkuanto ya mabli nen Gen. Tinio, kanian ikdan to konoy sakey a <sic org="Compñia">Compaña<sic> ta nombraan ton Capitan dapot firmaan toman ya papel, mankanawnawan gawaentoman so panfirmato lapud ta aliwan taga Zambales no ag taga Pangasinan, lalo pa nimet walaray inawat nen Gen. Tinio ya recomendacion nisesengeg ed sikato, balet si Ginebra. nilabay toni impaicarcel anta agda met itubong wari et sikatoy mapilit ta lablabayto ni impaidamay ed saray ibibato nen say pamirma toy aliwan tuan agawa.

<head>DIAD DALEM NA CARCEL:</head>

Kaloob nen Ginebra ed Carcel, wadman iran asabitora de D. Sixto Zandueta, D. Gabriel Tavora, D. Vicente Dumpit, D. Pedro Rimando, D. Mariano Legaspi tan arom niran agla nanonotay kangarananda, amin lawarin principales na La Union ya impipangao met ira kono nen Gen. Tinio. Sakey bulan dad man ya masulok ed dalem na carcel insan ira akapaway nen onsabi balon Comandante ya si D. Felipe Buencamino (hijo), impatawag torayan oficiales Zambaleños, inkuatod sikara ya ibolos tora tan agdala pipiduaey mankasalanan, inebatanen Ginebra ya inkuanto: Senor Comandante: “Maliket kamilan ompawil ta ayari met lay nabebetangan mid pibabaley, balet no saray mamakaoley na Gobierno tayo et walay inapdan nankasalanan kami, nayarian yo kamin papawilen lamet ed dalem na carcel pian napalinew so kasalananmin agmi amtan angad natan, ta naliket kamin mangakoy dusan kanepegan mi, bangta malinew so kalakalmin tinmolong ya amakal ed saray kabusol na baley; agmi met antakot so papatey no nakaokolani bilay min ibagat ed Filipinas”. Si Comandante, inmebat tan inkuanto ya say inawaton gangan say pangibolos tod sikara, kanian sikatoy gawaento kono. Kayari dan nanpapasamano, sayan Comandante angiter na maong ya panbaroy day Zambaleños.

Sikarayan amin so akasengeg na nansamsambaan nen Cor. Ginebra ya agtola mibiang ed baley, kanian kasabitod Alaminlos, kayari toran pinapasamano tan nilalakap iray ibibatod segsegang, linmalan nanpainawad sakey a barrion kawalanday kakaaroto.

<head>KAPANOAN.</head>

Saray nabasad sayan impanon agawgawa agira naimatonay akankimey na sayan “Sipi awaray Gelew”, asoysoy tora labat ed saray kaparaton nanlinkor ed baley, et, no walara bilang so nabasan lingo o no andid katuaan, maabuloy ya paekal o no papanoan ed ontombok a pangigalot. SAY AKANGAWA.

<head>AGAWAD LINGAYEN.</head>

Onong na asalita lad manonaan iran tekap na sayan kimey, say olop di Prado, sanen manlaporad Palandey na Labrador, Sinukuan so pangingaran day arom, dimad Salasa so angiletnegan day Gobierno ra, kanian saray Katipunan ed baley na Lingayen, Binmaley, Aguilar, tan arom niran baley, diman lad Salasa so lalaen dan pitatalosanan ed makaoley dan Prado. Saray Voluntarios Locales na Salasa, Aguilar, Lingayen tan Binmaley, nantitipon larad Cabecera, diad Casa Gobierno so kawalaan da, makaoley day D. Francisco Orozco; saray Guardias Provinciales, diad Carcel so kawalaan da, makaoley day D. Sergio Hidalgo, <sic org"Alcaide">Alcalde<sic>; saray Guardias Civiles, dimad abong nen Dr. Rafael Monserrat so kawalaan da, makaoley day Capitan D. Gil de Placios; dia balet ed Tribunal, saray wadman, saray Somatines ya semaneros, makaoley day Cabeza de Barangay ya turno, diad samay labi 28 na bulay Junio 1898 tuan saray turnos ed saman ya labi, sikaraya: D. Paulino Ulam Cruz, cabeza de Barangay, Claro Pablo, Teniente Somatin, Pablo Quinto Sargento tan arom niran ibibara.

Diad pawapaway na baley na Lingayen so kawalaan day dakel a Katipunan, angaman dakel met
laray siber siber ed loob na baley ya mansisi-im na galaw lay kakastila. Dimad Barrioy Baay, sipaparaan laray amayamay a totoon katipunan ya manaalagar na gangan ed iloob ed baley; dimad barrioy Libson ontan met, say Pangulora si Kg. Francisco sino Cruz tan dimad barrioy Manibok say Pangulora si Kg. Martin Domingo (Maliksi) sayan Maliksi, sanlabi tonman ya agew na 28, wadman ed Lansagay Santa Catalina ya sipaparaan a ontulong ed saray onloob ed baley walaray ibiba ton 60 katao kono ya sanibsanib irad sengesengeg day kapontiyan, dimad laet di D. German; aromog iray Ronda na Semaneros kanian inalto dara et, lapud bokbokor nen Maliksi so anengneng da, dinagoran erelen ta itolor da komon ed Tribunal, agdala naasingeran ta ingangan toy bakal ed saramay ibibaton sinmasanib ed kapontiyan, binmigla rayan pinmaway et nankakabil iray daiset, saray katiputan, akasamsam iray duaran talibong tan pika, walay aparel dan sakey ed saramay ronda, sikatoy asugatsugatay ankakabaleg, sayan too si Claro Pablo.

Palbangoy 29, saramay walad barrioy Baay ya Katipunan, ginapoan day binmaliw ya onloob komon ed baley, manonaan day Mang Binong, Kg. Balbino Santiago ibatora di Dominador Manuel, Amado Sanchez, Mariano Ferrer, Francisco Macasieb, Mariano Franco, Jose Uson, Ruperto Cruz, Alipio Mendeza, Ricardo Castro tan arum nira ya agla nanunotay kangarananda; kanengneng day Guardias Provinciales tan Voluntarios Locales ya dakel iray totoon ombabaliw ya mamaarap ed baley ginapoan day paltog ed saray ombaliw et sikarayay apateydan naknaray balara: Mang Binong, Dominador Manuel, Amado Sanchez, Mariano Ferrer, Alipio Mendoza, Ricardo Castro, tan arom nira et angapolay pakasoysoyan, saray arom ya binmaliw, akasakbit irad Lansangay Barraca, dalolosen da komon ya segepen so Casa Gobierno et agda nasubay balaray voluntarios Movilizados Ilocanos ta saraya, sinmabiran bigla et pinumanat iran tampol ed Plaza ed petek na Carcel ya nanpapaltog ed saray Katipunan ya akasakbit ed gilig na ilog ia Barraca, akapatey iray pigaran Katipunan, saraya akapatey met iray pigaran volutarios kono. Et nen sinmuner iray Katipunan ta say agda lanti pakasubad saray balas day voluntarios, sikato met lamay inpamayakar nen Sargellto de Brigada na Locales Sr. Rafael Hidalgo ed Tribunal na saramay bankay day inatey ed katipunan ya impapatiponto; si Directorcillo D. Casiano Jimenez so amaitabon kono ed gilig na ilog dimad beneg na asalitan Tribunal.

Kaimbuas tonman ya agew na paltoganl, o no diad agew na 30, amin ya Empleados Civiles, Voluntarios Locales tan Guardias Civiles, anlikal iran limad Dagupan a tinmipon ed saray ibibaran sundaloy kastila.

<head>AGAWAD BINMALEY.</head>
Dimad barrioy Nagpalagan wadman iray polok na totoo nen Capitan Kg Sisenando Jimenez, mikaduanlasus iran, walay fusilesda, wadman met ya nibana si Comandante Kg Esteban Sison. Koma 24 o no k'25 agew so bilang ed bulay Junio, 1898 taon, saray Voluntario Locales na Binmaley ya impanguloy dilin Capitan Municipal D. Leocadio de Guzman, pinaway daray katipunaj ed saman barrioy Nagpalagan, inmabet irayan Katipunan, diman ira nanpapaltogan ed Manat, walaray inatey ed saray Katipunan, sugatan met si D. Leocadio de Guzman kono. Sanen k'29 bilang na agew ed saman ya bulay Junio, sarayan totoo nen Capitan Jimenez tan mikaduanlasus met ya too nen Pangulong Kg Pedro Rayos, linoobanday baley na Binmaley. gagalaran sesegepen so Convento tan Tribunal a kawalaanday sundaloy Kastila, akasabilarad diking ne plaza ed petek nia torre et, agda atuloy, gagalaray onsegep ed convento tan Tribunal, lapud insabin bigla na tulong day Kastila ya insakbit na Vapor Fortuna.

<head>KASOLDONGAY AGAWAD BINMALEY</head>
(Ontombok ed paginan 61, kayarin basaey sampot na duaran dasig ya onaan)

Saya may vapor nen D. Mariano Nable Jose ya niluganan day sondalo nen Comandante Federico J. Ceballos ya nanlapud Dagupan, saray compañiay Cazadores ed Batallon No. 6, tan sakey compañiay Voluntarios Movilizados Ilocanos, si dilin Ceballos so angipangulod sikara tan di Ten. D. Manuel Perez tan D. Jose Cabistany. Kasakbit daranian sondalo ed gilig na baybay, ingaporay paltog ed saray Katipunan kanian saraya agdala atuloy so gagalaran onsegep od Convento tan Tribunal ta aboyboyak lara, dakel a inatey tan sugatan ed sikara, wala angankoy mikaduan lasus (200) et, say ginawa na makaoley day kastila inpatipon toran impaibobonton ed sakey a pasen so inaatey tan sugatan inpakalboan toray petroleo insanto inpapoolan kanian atektek iran amin so bankay tan sugatan day katipunan.

<head>AGAWGAWAD CALASIAO</head>

Nanlapolad samay agew ya inpanpapaltogan day Katipunan tan Guardias Civiles ed Ilog na Gesang, babaliwan lay Domalandan natan ya mamaarap ed Labrador, sanen koma 7 agew ed bulay Marzo, 1898 taon, say makaoley day kakastila angoksoy tan angipasen na Voluntarios Locales ed saray binaleybaley na Pangasinan, kanian diad baley na Calasiao wala met iray nipasen a Voluntarios Locales ya 100 katao; l.0 si D. Jose Ferrer, 2.0 D. Jorje Valazco; Kaplesay tugiop na Voluntarios Locales, peles da met na Katipunan ya onkakayat ed binaleybaley, di Prado, Quesadas tan Yango, walarad baley na Salasa; di Gregorio Mayor y Plata tan Ayudante ton Faustiuno Makagampung, walarad baley na S. Carlos; Santiago Toledo tan saray ibibato walarad baley na Dagupan!; Dalmacio Favor, walad baley na S. Manuel; Alberto Graza, walad baley na S. Nicolás;. sarayan oolooey Katipunan, peles dan manpapapayos
na milaman ed sikará nen peles a ooksoyey Voluntarios Locales. 

Sanen bulay Mayo 1898 so taon, say asalitan baley na Calasiao, labay a ibaga, saray pigaran ooloen ed baley tan padre Cura Bonifacio Probanza, nanpapaknaan day nanbaki pinagkalamanda ya mitalosan ed kinen Gregorio Mayor, dimad kaoalaan ton Barrioy Mapolo-polo, nallaetay baley na S. Carlos tan Bayambang ta gagala dalay minunong ed sikato; atoro daran imbaki di D. Vicente Feliciano, D. Jose Ferrer tan D. Pedro Ferrer, saraya amikal iran tampol et agla nakaokolan a yusa usay salitaandad man no agsay maganat ya impangawa ray skey a nanpapakuaan (acta) sanen akasabi rad baley dan Calasiao, sayan (acta) na constitucion a kuan, akifirma met si Padre Probanza tan walaran nikurit so kangaranan day totoon manegnay oley ed baley a sikarayay ongendan:

Dr. Manuel V. Sison Jefe Local, D Jorge Velazco, vice Pres. D. Sotero Macasieb, Secretario, D. Pedro Ferrer, D. Baltazar Episcope tla arumnira, miembros.

Koma 23 agew ed bulay Junio 1898 taon so inloob day Katipunan ed sayan baley et angapoy agawan paltogan lapud ayari met la lanti impipaknay baley a minunong ed sikara; bang say makaoley day kastila, Comandante D. Federico Ceballos ya walalad baley na Dagupan ta wadman lara lantin amin ya tinipontoy sondaloto, V. Locales tan saray gampid sikato; imparaan toy impanbaki toy 3 compañias ya sondaloto ed baley na Calasiao a mamaliwawa no tua kasin saman ya baley na Calasiao et akinunong lad saray Katipuian.

No agualingoy balita, k'6 o no k'7 agew so bilang ed bulay Julio 1898 taon so inakar daranian 3 compañias na sondalo: sakey so companiay Cazadores del Batallon No. 6, impanguloy Teniente D Juan Lorete, sakey Companiay Voluntarios Movilizados Ilocanos ya <word>impan guloy</word> Capitan D. N. Martinez tan sakey companiay Voluntarios Movilizados Ilocanos ya impangulora di Primer Teniente D. Jose Valera tan Segundo Teniente D. Jose Cabistany.

Kadngel day ombaley ed Calasiao tan saray Voluntarios Locales, na balitan yakar day sundaloy kastila ed baleyda, namparaan iran miabet ed bakal, diman ira pinmasen ed diking na camposantoy. baley ed samay Trinicheran Ginawara et, angapoy ayarian daranian namparaanta saramay sundalon tatambanganda ed samay Trinchera ya dalnen da komon, agdara atambagan ta araoiniray sundaloy kastila ingapo dalay paltog et nen ag ira makakayay walad saman ya trinchera ta dakelay inatey ed sikara, nakarday binmabatik tan tinaynan dalaray ibibaran sugatan ya sikarayay nilalaosday kakastilan sinesegkal na bayunetas, dengel ta masolok ya 20 kataon <sic org"katiptnan">katipunan</sic> so inatey, walara met so voluntarios ya apatey day katipunan.

Saramay 3 compañias ya sundaloy kastila nen angapolay kaarapda, tinuloy day convento, inalaray Pari Cura Probanza tan dispensero ton Pedro Viascan a intarok darad Dagupan.

Makapasinagem so asumpalay bilay na sayan Dispensero Biascan ta sanen wadman iran san-amo ed conventoy Dagupan, agto angilag ya nansalsalita ed saray wadman met a kaparaton ugaw na padre, salsalitaenton magmaong so vilay dad Calasiao nen diad Dagupan ta lapud inpinunong dalad saray katipunan, sinmabiyan salita to ed makaoley day kastila, diad ontomnbok ya labi, peles ton mamandem dimad lotuay kanen ed convento, sinegep dan inerel yan dispensero na 12 Guardias Civiles, ibaray Teniente ra D. Gil M. Prieto, binalorda insanda inakseb ya inakar ed diking tonmay Camposanto ed kapasolan, diman da sinesegkal na bayonetas so lamanto ya angad agto impatey, Si amo ton Probanza balet impaipokok nein Padre Vicente Estigue ed sakey a silid na Convento ya angad agto impamailogan ed sakey a bavor a impaitolor ed lbali.

<head>AGAWGAWAD BALEY NA DAGUPAN.</head>

Komalabinwaloy agew so bilang ed bulay Julio, 1898 so taon amin a diking na Baley na Dagupan sinikoplay sondaloy Katipunan, nilikod labat so dalan ya mamaarap ed Estacion na Tren, diad abalaten ed asinger ed Colegioy S. Alberto Maglo wadman iray sondaloy Expedicion Zambales, Expedicion Prado Quesada Yango, tan Expedicion Kg. Feliciano Jocson; diad Bukig, Compañias na sondaloray Aliaga ibaray Capitan, Birong Tiño tan Expedicion Kg. Gregorio Mayor Plata; diad barrioy Bunuan ya angad Pantal, wadman iray totoo nen Kg. Santiago Toledo, diad asalitan agew na 18 Julio, 1898 ginmapoy paltogan ya andi tonda angad agda nisokoy kakastila sanen 23 na saman a bulay Julio 1898 taon, say sinokuanda say kabalbalgan a Expedicion nen Gen. Kg. Francisco Macabulos ta dingan met ya akasabid Dagupan ed saman ya agew na 23. Sanlibo tan liman lasus iray sondaloy kastilan sinmoko a pati armas darania walani' 4000 fusiles tait amayayama a cajay municiones ya inyawat dad saray oficiales nen asalitan Gen. Macabulos, sarayan armas, saraya may binababawiray mamakaoley day kastila ed saray voluntarios Locales ya aglara akapiando ed sikara.

Nirayay kangaranan day sinmokon mamakaoley day kastila: Com. D. Federico J. Geballos, Gobernador D. Joaquin de Orengochea, Secretario D. Enrique Hidalgo, Interventor Navarro, Administrador Sr. Escalera, Juez de 1.a Instancia Sr. Bustamante, Fiscal D. Joaquin Inchausti, Registrador D. Rafel Gacet, Ayudante de Montes, D. Eduardo Amor, Dr. Provincial D. Rafael Monserrat tan sakey nin Empleadon manapillidoy Parrado; saray oficiales na Ejercito tan sondalora. Kayari rendicion, inyawat daran amin so armas da ed saray oficiales nen Gen. Macabulos, sayan Gen. ginawaton tampol so kanepegan ed impamabtang tod saray totoon manepeg a manegnay oley ed Luyag tinoro ton Gobernador si Kg. Juan Quesadas, Vice Gobernador si Kg. Catalino J Palisoc, Presidente Consejo Provincial tan vice Presidente consejo Provincial so ngaranl daranian betang nen saman, consejero de Justicia Kg. Juan, Bengson; sayay Kg. Juan Bengson gendatlan pinabtangay Gobiernoy Bakood na betang a Juez; dilin Presidente o Dictador Kg. Emilio Aguinaldo so nanlapoay nombramiento to lapulantid sikatoy alenleneg ya inmonsonan abogado diad Pangasinan, Consejero de Policia Kg. Felipe Yango, consejero de hacienda Kg. Rafael Macasieb, saya, agnanbayag ed sayan betang ta sinoblayanen Kg. Vicente Corleto, Jefe de telegrafos Kg. Leoncio Bauzon, ayudantes tora di Kg. Gil Sevidal tan Jose B. Sison, Secretario del Consejo Provincial Kg. Jose Bengson, insan sinmoblay ed sayan betang si Kg. Benito Sison, Jefe Local na Cabecera Lingayen, si Kg. Catalino J. Palisoc, Delegado de Rentas, Kg. Antonio Nable Jose, Delegado de Justicia Kg. Nazario del Castillo, Delegado de Policia Kg. Jose V. Lopez, Gobernador Militar Kg. Nicolas Gutierrez.

Asalitad manonaan iran tekap ya saray voluntarios locales tinipon iran amin nen Gobernador Sr. Arengochea, ed baley na Dagupan, say akasengeg, say balita ton saray Revolucionarioy Luyag na Tarlac, <wh>apasuco</wh> dalaray kakastila ed saman a Luyag et mamaparap larad Luyag na Pangasinan, 27 na Junio 1898 taon nen sinmabirad Dagupan so Voluntarios Locales na Magaldan, S. Fabian S. Jacinto, Pusurrubio, Manaoag tan Villasis, inolop day Imaagen na Nuestra Sra. de Manaoag ya insabirad Dagupan.

<head>AGAWAD ALCALA.</head>

Capitan Municipal ed sayan baley si D. Saturnino Dumlao, Cura si P. Anieto Casamitjana. Si Comandante D. Federico J. Ceballos ya Jefe militar na Luyag ya walad Baley na Bayambang so cuartel to, nadngelan ton say capitan municipal ed asalitan Baley na Alcala et, labaydan dokuten na saray Katipunan lapud agto pinonong ed sikara, kanian sanen agew na 2 na Mayo 1898 taon nanbaki 50 kataon sondalotod Alcale, inbilinton itarok day capitan minicipal D. S. Dumlao ed Bayambang no onpawilara pian nipaliis yan too ed kaatapan, sikatoy agawa tan akilanin intarokday cura a si P. Casamitjana, kasipot daranman a sondalo Capitan tan Padre dimad Alcala, saray Katipunan, nilooban dayan baley, samay interinon Teniente Mayor, impacabatoyan agawa ed Bayambang ed kinen Comandante Ceballos, kanian saya
nanbakin tampol lamet na sakey ya compañian voluntarios movilizadas, pigaran cazadores, pigara met a Guardias Civiles ya impangulora nen Ten. D. Jose Cabistany tan akipapawil met lara di Capitan D. S. Dumlao tan Cura P. Casamitjana ed Alcala: sanen makasabirad paway na baley, saray sondaloy kastila, kinobkobdan tampol dingay impangiparaan damet na maongdan kaloloob ta inilaloandan wadman iray Katipunan et, angapolay agawan paltogan ta agdalaradman asabid baley lapud ta akaonay ikaboyoboyakda ta lapud sanen akasamar diman iray cazadores ya nanlaporad baley na Villasis et sikarayay nanpapaltog ed saraman ya katipunan.

Pinmawil lamet so kareenan ed baley na Alcala, ontan man saray totoon gampid saray kastila mapalaloy pagara ta nasisimasim day galawday totood kaomaan ya karaklan lay akinonong ed saray katipunan, kanian akikasirad Padre Cura da pian saya et mamegley komon a pikasitorad makaoley day sondalo a naikdan iray pigaran fusiles a piarapdad katipunan no saraya et looban day baley. Naikdan iray fusiles ya pigara ya inbonbonogdad saray Voluntarios Locales a tinognopda, atoron Teniente ray Juez de Paz a si D. Francisco Loria

Koma 5 agew ed bulay Junio 1898 taon nen loobannen Gen. Gregorio Mayor Plata so Baley na Alkala ibatoray dakel a katipunan, inereldan binalor so Capitan Municipal insanda sinegep so Convento, inala damet so mikaduanplon fusiles diman ya egnaray Voluntarios Locales angapoy agawan paltogan ta saraya tan say Tenientera et akinunong larad Katipunan; kaimbuasan o diad agew na 6 ed saman a bulan, pinaldua nen Gen. Gregorio Mayor so saraman a fusiles, say 10 inter tod saray imbakiton onloob ed Baley na Bayambang ya mamakal ed saray kastilad man, say kapalduan 10, atilak ed sikatod Alcala pian walan piarap dad bengat lan kabusol na Katipunan. Saray inbakid Bayambang angapoy ayarian dan manamsam komoy Baley lapud karakel na sondaloy kastilad man kanian pinmawil iray imbaki ed lapoan dan Baley na Alcala.

Sinaltan nen Gen. G. Mayor so makaoley na Baley say insalato si D. Gabriel Cayaban so pinabtanganton Presidente Local. Lapud saray Katipunan et agda mankanawnawan mibakal ed saray kakastila no laen darad man ed Alcala ta say kaasingertod Bayambang a kawalaandarania, say ginawa nen Mayor, nan-real ed Colos Kawayan, kasipot day katipunan onsabiray sondaloy kastila ed Alcala, nen agdara asabi katipunan diman pinmawil iran tampol ed
Bayambang, akiolop met lay Cura, kasipot day kakastila, onsoblay a onloob so katipunan ontanlan ontan so agawa ya angad kaonoran a inakar dimay sondaloray kakastila nen 18 Junio 1898 taon, ya amaarap larad baley na Rosales.

<head>AGAWAD MANGATAREM</head>

Sanen magkasompasompal so taon a 1897, dimad baley komoy Mangatarem, mankokorang lay paayos ed moyong a Katipunan ya ikukurang nen Kg. Cabacugan, Teniente konoy gradoto nia, agla anganko makulang so too ed agla pangisalaysay na agamil ed kaloloob ed sayan moyong ta naolit-olit lad saray manonaan ya tekap, agabayag kinmayat ed paway tan loob na baley kanian saray civiles nanpilitan dan inanap so pangolo et, alay kapalaran ta nalmora, inerelda ya pati ibaton sondaloton. agla nanonutay ngaran; inakar darad, kaomaan a sibabalor ya binabayoy oloray kulatay fusil, agdara tinondaan ya dinusa ya angad agda impakapatey, insandara tinaynanan ya asabin niwalangwalang so bankay daranman a pangaskasiyan a katipunan 

Kadngelday ibibaran katipunan ed sayan agawa, ya impamasegsegangtad saraman ya katipunan; si Capitan dan Camota, tinipon toray ibibato, wala angankoy 200 katao, bengato niloobay baley ed igsan k'10 kabuasan ta labayton ibales iman komoy ginawaray civil, balet, say agpikakabat na maong ya paraan ed kaloloob ya mamakal ed kabosol; aminday linmoob, aboyboyak ira nen kadngel dad tanol na paltog, asumpalanda laingey amayamay a tooran inatey; say makaoley day G. Civil, nen asumpal ton paltogan; nampaalay dereweg pako tan lubir a guyoran impansisinigeran toramay inaatey ed kasalianda insan tora impaipasagar ya angad paway na kamposantoy baley a diman met lay amaytabonan tod sikaran may katipunan a inatey.

Nisengeg ed saman ya inkagawa, say baley maregdeen lapud ta dakelaray amalandey a totoo, walaray sinmosopok lad takel ta agda labay so naerel ta saray maruksan Guardia Civil: diad pigaray bulan ed taon lan 1898, sanen saray manooley day kastila et atugnop dalaray voluntarios Locales; sinmabirad baley na Mangatarenm so sakey a Compañiay Voluntarios movilizados, Capitan, Tenientes, Sargentos tan Cabos da purora kakastila, sarayan voluntarios, mapalaloy panagdusarad saray ombaley ed Mangatarem; angapoy maong a pitotoora ed ombaley; walara lagi akapangisabid saray ooley katipunan na onman lan panamairaptod saramay totoon andi kasalanan ed baley kanian sakey a labi, niloobay katipunan lamet so baley, diad agawan paltogan angapo met so inatey ta saraya amawil iran tampol a nansuner ed lapuanda nen nanengneng day karakel na kabosol; walay sakey a sondaloy voluntarion asugatan et lapud angapoy omooneyda (medico) kinaokolan day Practicanten si Kg. Esteban Sison, kayariton tinambal so sugatan, si Capitay Voluntarios ya amaawit ed sayan Kg. Sison, ininapto laingen, sikatoy intedton tumang ya sikato kono et kabusol, maong ta say Ten. Guardia Civil a walan akaarap a si D. Jose Raldua, sikatoy akikasid asalitan Capitan ya amaibolos ed D. Esteban.

Sanen si General Monet walanid Bayambang konoy cuartel General to, diad pakakaawat ton naynay na dalem daray mamakaoley a Voluntarios ya wadman iran destacamentos ed Mangatarem ya saray totoo diad sayan baley et puroran amin ya (insurrecto o Katipunan), adagdag lan nanbaki sakey a Coronel tan apatiran Compañias ya say inbilinto) ed saraya so (Juez de cochillo) pateyan daran ami totood Baley; laki, bii tan ugugaw, sayan balita; mapalaloy <sic org="pagaray">pigaray<sic> ombaley, laot lad saramay andi akibiangan ed katipunan kanian ninunot dalan ami ontaynan ta onlarad kapalandeyan, a mananap a pangilikirdad bilayda, balet si mapangasi tan matudion Capitan Municipal na baley a si D. Manuel Velasques; inimanesanton tinotonog iran amin so kabaleyanto ya pinalpaliwawaan ya agira ontakut, bangta agira met ontutugangad España; imbagatonid sikara so maong a polaing ya pamapas na samit na linawaray kakastila ya no bilang ta onsabi rayan tatakutan da; abeten daray Bandera Española tan musica; sikatoy agawa ta sanen onsabirayan ngayew na kastila, inabet dara tan nanvivivaray España.

Kasabi Coronel ed plazay baley inkuantod Capitan Municipal ya no agonmay ginaway ombaley
impagapoan tola komoy (Juez de Cochillo); inkuan met nen Capitan ta angapod may insurrecto ta no komon ta wala, agira miarap ya onabet onong na asabiton mareedeey baley.
 
Saman a labin insabi na Coronel tan 4 compañias a kaolopton voluntarios, saray Pangoloy Revolucion diad sayan pasey Pangasinan a di Kg. Vicente del Prado, Juan Quesada, Felipe Yango, Catalino Vergara, Balbino Santiago (Mang Binong) Mateo Manansan ta arumiran agla nanonutay kangarananda ya walay totooran sakey angankon 300 katao; wadman iran atiptipon ed Lawak na Amakalan, baleg so pagay Capitan Municipal Kg. Manuel Velasquez no nakabatan iray kakastila a dimay kawalaan daranian Pangoloy Revolucion, kanian say ginawato, nanbakin tampol na sakey a toon mangipakabat ed sikara ya ompiliis ira komon, sikatoy agawa ta sanen kasabi pakabat ed kindi Prado; amikal irayan tampol a linmad palandey na Sinokuan ya kawalaan di Manalang.

Komatlon agew saramay voluntarios movilizados pinaway darad kawalaay balitaran Real da ed Lawak na Amakalan, et andilaradman di Prado; saramay asabiran pigaran onaamot sikaray nanboboyak a sinmosopok ed katakelan; kasabirad baley iranman a pinmaway (salida) inkuanndan pinatey daran amin so insurrectos ya amayamay anta angapoy ni sakey a kuyangen ya asabiradman.

Kayariran impapabagbag so nankatlon pasey trincheras da, sakey ed baley na Urbiztondo, sakey ed Aguilar tan sakey ed Mangatarem, say Coronel kinaokolan toy D. Esteban Sison lapud ta angapo konoy omooneyda (Medico) et walaray pigaran maboblay a sondaloto, tinambal tora tan walaray apaabigto met lapud ta petang labat so sakitda, et nen ipikal tolaran amin so sondalo, kinaokolan to lamet yan Kg. Esteban Sison ta say kanonutantoy pabtangan ton omooney (medico) na saraman a sondaloto, kanian impaipikal to, et lapud say nalmo nen Kg. Esteban Sison a pankabayoanto et piley kanian agto ayariay akapiolop ed saman a pikal, balet binilinen Coronel ya ontombok lan tampol ed baley na Bayambang. Agmetla akatombok yan D. Esteban ta say nilato diad baley na Dagupan ya amaisinop ed Amaton inatey, et maong ingen ta apaliwawatodman so pangerel wari Teniente Guardia Civil ed sikato a si D. Martin de Martin ta sanen kapansiyandan nansalita, ininapton sikatoy erelen, amikal a tampol ya araptoy palandey, awey komon no agto angilag akipara komon ed D. Juan Vinteres ed Dagupan ya pinaonong tonia met a Civil.

<head>AGAWAD AGUILAR</head>

Capitan Municipal D. Antonio de Guzman; Juez de Paz D. Domingo Mata, Cura P. Victor Herrero.

Angaman diad sayan baley et, nasisimsimasim lay galaw day Katipunan ed saray Barriosto, mareereen nin siansiay bilay day ombaley lapud angaponi akasigensigenanto ya angad samay kabkabuasay k' 14 agew ed bulay Enero 1898 taon; kapanliliwawa, diad dapit sagur na baley anengneng iray dakel a toon katipunan, ya impangolo nen Severino Aviles taga Urbiztondo, ya kurangday mamapaarap ed baley ta gagalaran segepey Convento, kasabi pakabat ed Cura lapud ta saya pinaraanantolay papaibaan o panogipen iray totoon maasinger ed sikato diman ed convento kanian, bukor labat na angidatak ed saraman a walon kataon ibato so ginawato, initer toray escopetas ed sikara tan rifles, nanpabantay ed torre (Ilang) na duan katao, saray arum diad saray dorongawan, insan nanpakapot ed saray lolooban s puertas. Saray katipunan andi pagpagaran manaakar et bang nen akapetek irad Convento, say Cura ingangantod saramay ibibatoy pamaltogda, kadngel day tanol na saramay linmoob, aboyboyak iran pinnawil ed lapuanda, pinmaway met laray totood baley a gampid saray kastila, inusilan daray katipunan ya angad samay palandey na Mayayantok, saramay angosil akarel iray pigaran katipunan a binalor daran inorong ed baley.

Diad bulay Marzo ed saman a taon 1898, nadngelay Cura Herrero ya saray katipunan walaran nan real ed Polong na Pugon-Sili tan Banaybayan, inpakabatoyan balitato ed Gobernador, kanian sayan makaoley nanbakin tampol ed Aguilar na 25 kataon mandestacamentod man, kaneganay inkiwala daranian destacamento dinmeen lamet so baley ya angad insipotda nan man sompasompal so bulay Abril ed saman a taon, samay Cura diad baleg ton paga nen sinmipot iranman a sondaloy kastila kinmerew ed Gobernador na 20 fusiles a iter ed saray Voluntarios Locales iran atognupla naikdan iraman a voluntarios na fusilesda tan balas; angaman ontan ag siansia binmetel so linawaray katipunan a manamsam na baley ed saramay maseet a mamaandoy oley na kastila ta sanen k'12 agew so bilang ed bulay Mayo 1898 taon, diad pegley labi tonman niloobay mapalet a katipunan so baley, saraya walaray awitda met ya fusiles, et nen alikas daranmay Voluntarios Locales so insabiray katipunan paltog a paltog so ginawara ya angad agda inkaboyboyak lamet na katipunan, apateyday Pangolon Severino Aviles tan 10 katao ni. Dinmeen lamet so baley lapud sayan agawa.

Koma 5 agew ed bulay Julio sarayan Voluntarios Locales tan say Cura tinawag ira nen Gobernador a mitipon ed Lingayen, kasipot darania say baley inalay katipunan.

<head>AGAWAD SAN MANUEL</head>

Dimad Barrioy Sto. Domingo, ed asalitan baley na S. Manuel Pang, agla nanonutan ya agew ed bulay Abril 1898 so taon, diad sakey a kamalir na tabaco, diman nandoroipoanday mikaanemaplon kataon paayos nen Coronel Pacheco ya taga Ibale ed moyong a katipunan, kayariton impapaliwawad saray karongoton totoo so manepegdan sompalen a nipaakar ed pilamandad katipunan, insaginonordan piniliray mamakaoley na moyong a sikarayay ongendan ya nabasan kangaranan:

<!-- names on the right arent marked <name/> -->
Antonio Ramos,    General Presidente Tagi-Yaman
Casimiro Manuel, Com.      -     -   Vice-Pres.
Jose Sabado                -     -   Secretario
Eugenio Balicha, Coronel   -    Vice-Secretario
Dalmacio Favor, Capitan
Maximino Visperas, Capitan

Kayariran sinugatsugat so kapagewanda ya amapawayan day dalaran impanfirmarad sakey a papel a nankukuritay kangarananda, nansambaran amin ed arap na Coronel Pacheco et lapud aralem labila kanian nansisian laral ta ninonutdan itoloy so mandoroipo lamet ed arum ya agew.

Agda apiduay nandoroipo ta nen k'5 agew so apalabas ed saman a labi, saray Guardia Civil ed baley na Asingan linmarad S. Manuel a nanerel na totoon linmoob ed katipunan ta kinaokolan ira kono nen P. Pedro Gomez Curad S. Manuel, onong ta saya walay nandalem ed sikato a sakey a Capitana ta say akasengeg lapud agto pakabanod agiton laki a minonong ed katipunan. Saray narel dad kaabonganda sikaraya: Antonio Ramos, Casimiro Manuel, Eugenio Balicha, Donato Baldonado, Jose Sabado, Maximino Nisperos tan arum nira. Intolor darayan totoo ed Cabeceran Lingayen, pigaray agew inakar darad Ibali kono dimad Bilibid, di Antonio Ramos tan Eugenio Balicha, aglara akapawil ed baley da ta pinatey dara kono ed dalan na saray angitolor a Guardia Civil, saramay arum a nipangaw ed Bilibid say impakapawayda sanen sinmoko laray kakastila ed saray Americano.

Bang iramay arum ya katipunan ya agnarel na Guardia Civil, lapud ta agdara asabian ed kaabonganda, nanamot-amot irad palandey, sakey ed sikara si Dalmacio Favor, sayan Favor sanen bulay Abril ed saman a taon 1897 linmad Baley na Tayug a akitalosan ed kindi Kg. Victor de Vera, Alberto Graza, Pedro Obaña, Pedro Kagawan tan Julian Paraiso pian makapangawaray Realda ed Palandey na Bolangit, San Manuel et, agda atoloy so kanonotan da ta tinombok iray Guardia Civil, pinapaltog dara tan apatey day Capitan Juan Marquez tan sakey a Sondalon katipunan. Diad pigaray agew ed inpanakarakar da, nalmoray Palandey na Biray, sakop na baley na S. Nicolas nen saman, Natividad la natay akansakop, diman lay nanayamananda tan pinaletan dalan maong. Kasumpaldan kinimeyay trinchera to, ginawaray balon nanpapaknaan tan tinoro daray mamakaoley da a sikarayay totoon apabtangan:

<!-- names on the right are not marked <name/> -->
Julian Paraiso    -    -    -    -  Presidente
Victor de Vera    -    -    -  Vice Presidente
Pedro Kagawan     -    -    -   Sub-Secretario
Alberto Graza     -    -    General Tagi-Yaman
Pedro Obaña       -    -    General
Dalmacio Favor    -    -    General

<head>SAY BILAY DAY KATIPUNAN ED PALANDEY NA BIRAY</head>

Sanlegay inpanayam day katipunan ed sayan Palandey a masolok a 9 bulan mapalaloy intepel dan irap ta alilingday singa Olzan aanopen, agira makaakar ed baley, tuan peteg ta walay ilotoran belas diman balet angapoy siran nipanganda, angaponi asin dan mangan kanian say gawara kalamor tongal paminsan iran onlasor ed saray barrios a onkerew na asin tan siraen dan mangan.

Say inpaway day (salida) Cazadores tan Guardia Civiles ed sayan Palandey bulay Abril 1898, gagalaran buyaken iray katipunan, kasabiradman, ingaporay paltog ya andi tondan angad ngarem et agdan siansia asabi kawalaay Real ta mapalaloy sulit na kasesegep diman ed karakel na iniandan patit tan bawebawel ed saray dalan et, bangnen onlalabila amawilarad lapuandan baley na S. Nicolas.

<head>SAY IMPAKASAMSAM DAY KATIPUNAN NA ARMAS</head>

Diad kipapasen day katipunan ed sayan Palandey a manaayam ya angaponin balot so fusil da, di Graza tau Obaña auonutan day maong a pamolaing ed pakasamsam day fusiles ed saray kabusol da, sayan paraan oniay agawa; anipon, iray 100 kataon ibara sinmegep ed Rancheriay kayapa ya kawalaay puestoy Infanteria nansolong iray kawes na igolot ya nasakbat iray agat pian ipasen daran lomalakoy sayan tanaman bang nen akapetek irad cuartel, pinasamar daran panaliway agat, kaleganay panasaliw day sondalo na agat ed sarayan duan katao tan pamipiliray agat ed samay lugay babakora, onlabas lawari ramay kaibaandan disolong met na igolot balet nen naimanoray panandaan (señas) danmay duan kataon walad dalem na cuartel a Pangolora, dingay inloob dan biglad puerta, pinatey day banttay (sentinela) akasamsam iray 8 fusiles ya intarok dad Realdan Biray nen kayari gulo, sanen mamaneglepegley so bulay Mayo 1898 taon, nadngelandan say Padre Cura ed baley na S. Quintin, akioloplad saray voluntarios tan Guardia Civil ya onlalara konod Rosales, say ginawaray Katipunan, tiinambagan darad pasen ya tatawagey Ambalangan Dalin, nanlaetay S. Quintin tan Umingan, alas dies na kabuasay saman ya agew, sipaparaan laray Katipunan ed saman a dalan ya dalanen day Voluntarios, saya say nantopag a dikingto katalaiban a makdel, say Gen. ya mangagangan si Graza, say walad tagey na kiew tan binilin toran ibibaton sinmanib ed saramay katalaiban ya no narengel day pasoit sikaray onbiglan ompaway, sikaton tuay agawa ta sanen kadngel dad pasoit nen General dan Graza pinmaway iran amin ingaporay sigbat ed saramay manonaan a polok (Vanguardia) kanian angapoy nakdaan ya abilay ed saraman ya Infanterias tan Guardia Civil ta pinatey iran amin na saramay Katipunan. Angaman onman so agawa, siansian nairapan iray katipunan ta saramay walarad onor a ibaramay Voluntarios, ingapora met so paltog ed saramay katipunan kanian akapatey met iray masulok ya 40 kataon katipunan, saraya, akasamsam iray 27 fusiles 2 cajas na balas, sakey ed saray masubeg konon aksamsam na fusil si Porfirio Eleno, saray katipunan amaarap irad S. Quintin, saray Voluntarios diad Umingan, intalos dad Rosales.

Si Gen. Alberto Graza walad Baley na S Nicolas, si Gen. Dalmasio Favor diad Baley na S. Manuel so kawalaanto, 20 na Mayo 1898 taon, saray voluntarios na taloran baley: S. Manuel, Asingan tan Binalonan, ta saramay duaran baley akitekep larad kawalaan dan Baley na Binalonan; sinalidaray Gen. Favor ed S. Manuel, sinabat dara balet ed samay dinalanda dimad sagur na camposanto nanpapaltogan ira, 5 katao so inatey a ibanen Gen. Favor, aganta balet no pigaray apatey damet a Voluntarios

Kasabi tulong nen Gen. Graza <sic org="ys">ya</sic> nanlapud baley na S. Nicolas a kinerew nen Gen. Favor, say ginawara, pinoulan day simbany S. Manuel tan convento lapud agdala impakasabi ed saramay Voluntario ya kabakal nen Gen. Favor.

Sanen loobay katipunan so baley na Rosales saray linmoob taga Buena Vista kono, et say imbaki nen Gen. D. Favor a tinmolong ed saraman say Compania (ulop) nen Kg. Maximo Avila, saya so amool na cuartel day kastila tan akasegeg met na binatikay fuerzara. Sanen manonaan iran agew ed bulay Mayo 1898 taon, looban lawari nen Gen. D. Favor so baley na Manaoag, ibatoray totoo nen Gen. Llaneras taga Sta. Rosa Kabiao et agda atuloy a nilooban lapud karakel na sondaloy kastila, dimad Barrioy Baritao so nanpapaltoganda.

Sayay Gen. D. Favor walay escribiente ton malanguer ed saramay a panaon saya si Kg. Proceso Reyes.

<head>AGAWAD BINALONAN</head>

Saray Principalia o Babatnang, ed sayan Baley, kinmerew iray ayura (armas) ed Gobernador pian walay pangiagel day baley da kono kanian naikdan iray fusiles, anugiop iray 200 kataon de kabayoan pian sikarayay manbantay na saray Barbarrios; nangawaray trinicheras ed pawapaway na Baley tan angian iray bantayan ed piketegandad Baley na Asingan, S. Manuel, Urdaneta tan diad saray Barrios na Manaoag insanda nanpapakuaan ya pinaletan ed salitaan ya amin a too o lakin mantaoy 10 ya angad 60 taon piliten a masondalo ya mangawat na gangay Cabeza de Barangay a makansakop ed sikara pian walaran miarap ed bakal sumpad saray katipunan.

Sanen 30 agew ed bulay Abril 1898 taon, matbaw a togtog na saray Campanas ed asalitan baley na Binalonan a inpangipakabat ed sarayan totoo na insabi dakel a katipunan. Apatalivon soldaloy katipunan ya nanlaporad Asingan tan 4000 met a kapararan nanlapud Urdaneta, a ditalibongan tan difusilan iray arum a mamaarap ed baley na Binalonan ta getmaran samsamen iray fusiles day Voluntarios Locales, saraya tan amin a lalakid asalitan baley na Binalonan inabet daray katipunan, dimad Polong a mamaarap ed Urdaneta so nanabetanda, makapaktaktakut so agawan bakal ed leneg na 4 a igsa et say asumpalanto saray katipunan sikaray nansuner ya amawil ed lapuandan pasen; inateyan iray mikaduan lasus, onkulang na daiset ed sanlasus katao so ibaran adakep tan akatilak niray pigaran ayurada. Saray voluntarios mikaduamplo met so inatey tan asugatay Cornetara.

Mayo 4 so bilang na agew k'11 igsad ugtiagew, walon libon kataon katipunan detalibugan tan difusilan so mamaarap lamet ed baley na Binalonan ta getmaran apusen komon ya maminpinsan iray kabusolda; kasabi bantay ta mangipakabat ed saray Voluntarios, saraya inabet dara lamet dimad Polong a mamaarap ed Asingan, makapatanagel so agawan bakal na sankakalopaan ta agtinmondad loob na apat igsa so kamesan, say asompalan say insuner lamet na sondaloy katipunan, inateyay 252 katao amayamay a sugatan walaniray 157 adakep day Voluntarios Locales.

Diad sayan baley na Binalonan so nantitiponanday boleg na saray kaliberliberton baley a magampid España, kanian saraman ya agew say nagmaliway karakel na tood man onsulok ed 30 livo familias ed S. Manuel, Asingan tan arum niran baley.

Nisengeg ed saraman ya agawan bakal ya amin ya inkairapan day Katipunan, mapalaloy impanliknara ta sanen k'4 ya igsad ngarem na k'8 agew ed bulay Mayo 1898 taon, say Paguloy Katipunan ya walad Asingan nanbaki sakey a toon manawit na sulaton ompontad capitan municipal na Binalonan, oniay loganto:

<name>Capitan</name> Municipal:
Nabuas na k'9 igsad kabuasan, looban koy baleyo.
No onsoko kayo, ipasen mikayon agimi tan kaaromi, kanian gawaenmi kanepegan ed imnpanaagi, balet no ipasuot yoy isumpayod sikamin katipunan, tunawen koy baleyo a pagmaliwen kon dapol, pateyen miran amin so lalake, ugugaw tan bibii ya angapoy ikera min mavilay. Pikasik ed sikayon balesen yoya. <head>SAY GENERAL.</head>

Nisegeg ed sayan naawat nen Capitan a sulat, say ginawato nia so intepetod onbaley, et say inebato so onia:

Matakew ya General;
No nayarian mon loobay Binalonan, ondalan kad tapew day bankay day onbaley to. Angad nabuas. <head>SAY BALEY NA BINALONAN.</head>

Totood Tarlac, Nueva Ecija, Tayug, Santa Maria, Asingan, Urdaneta tan S. Manuel; walay masolok a sanlasus konon fusilda balet daiset so balas da, las once kabuasay 9 agew ed saman a bulay Mayo 1898 taon, amical ran nandiringan ed lapuandan baley; S. Manuel, Urdaneta tan Asingan ya arap day Binalonan, sayan 3 polok na nilivon totoo ya manlapurad asalitan 3 babey nanbabanaran dinmateng ed asinger lad baley na Binalonan sakey a 2 kilometros ed baley, dimanda sinikop so baley ya manlapud bukig ya angad sagur; saman met ya agew
matbaw a tanol na saray companas na baley a mantawag ed saray katooan, sanen atipon irad plaza, saray bibii tan ugugaw impokok darad convento tan simbaan bang iray lalaki, nagsi egnaray ayura inparaan damet so onabet ed bakal. Sarayan lalakin manangiagel ed Espana, ninunot dan agira ompaway ed baley a miabet ed saray katipunan no agsay ginawaray angian iray patit o pasiklong ed saray dalan ya manpabaley diad ilog lna Taguinsing ya linmirber ed baley ed dapit amianen ya angad Bukig, nangawaray trincheras da, saray voluntarios, sikaray pinmasen ed beneg na saraman a trincheras ya walarad sengeg na Taytay a mamaarap ed San Manuel tan mamaarap ed Urdaneta, bang iray ditalibonganda pinapaamot darad katakelan tan kakawayanal a walarad giligilig na asalitan ilog.

Koma 2 igsad ngarem tonman ya agew na 9, saray katipunan kinmorang iran amaarap ed amianen ta dimay dalnenda komon a onloob ed baley saray arum binatak day danumn, saray arum ondalan irad taytay et, nen makapetek irad samay taytay, saray voluntarios amaltog ira kanian ginmapolay baleg a bakal, kamesan so agawa nanlapud a las 2 ya angad las 6, saray katipunan inateyan iray 653 kono andibali niray sugatan, diad saray manangarod España agla asoysoy no kaonongay inatey damet.

Sanen bulay Junio ed saman ya taon 1898 nanbabakal lamet so katipunan tan voluntarios ed Barrioy S. Felipe inateyan iray katipunan na 60 katao, saray voluntarios ontan damet et angamtay bilang na inatey da.

29 na Junio ed saman ya taon 1898, so insokoray maong a lalakin manangiagel ed España ed
saray katipunan, ya onong na asalitalad tagey tonia.

Nankapigay dengel ed bilang na agew a insokoray totoon atipol ed baley na Binalonan ya gampid saray kakastila, samay Memorias de un Fraile, kuanto ta sanen 15 na Junio 1898, balet sasalitaen tonian memorias ya 26 na Junio 1898 so impanawag nen Comandante Ceballos ed saraman a voluntarios a sinmokod saray katipunan; sioparay tinawag nen Ceballos no saaraman a voluntarios et sinmoko lara? Say kuanen Gen. D Favor ta 29 bilang na agew ed Junio 1898 taon, inabet ira konoy musico tinogtogan iray Camnpanas nen pasokuen daray Voluntarios Locales ya atiptipon ed Baley na Binalonan, Nanbanderaray amputi so katooan ya angabet ed saray Katipunan; kanian mapatnaglan sayay salita nen Gen. Dalmas so tua ta mabilay met nin angad natan ya napantepetan.

<head>AGAWGAWAD SAN CARLOS</head> 
Samay taon a 1898, say Capitan a peles ed sayan baley si D. Juan Rosario, andid may Cura
ya si Padre Leocadio Revuelta ta walad Ibali, say interinoto si Padre Avila.

Sanen onloob iray katipunan ed sayan baley, say General da si Kg. Gregorio Mayor ibatoy Teniente Coronel Kg. Faustino Gonzales et angapoy agawan paltogan ta mapatnag lan say baley akinonong lad saray manangiagel ton katipunan, bokor na agawa say impamaliw na ngaray Pangoloy baley ta Capitan nen saman et binaliw a Presidente Local, agmet asaltay Pangolo ta si D. Juan Rosario met lamlamang so atororan pinabtangay betang a Presidente. Sakey nin apabtangan na betang ya Jefe Militar ed saman  ya baley si Teniente Coronel Kg. Faustino Gonzales lapud saray kimey tonian impangib-iban nanpapaayos ed katipunan, ta nanlapolad samay impanlapo tonian Teniente Coronel dimad <name>Biak na Bato</name>, sanen linmarad Hongkong iray ibibato, pinmawil met laya ed baley ton S. Carlos, diman to impasen so Real nen Mayor ed Barrioy Mapolopolo a nianakan na sayan Gonzales. Saray katipunan ed sayan baley na S. Carlos so angatakid baley na Bayambang sanen k'14 agew ed bulay Junio taon et, agda aloobay baley ta say karakel na sondalo nen Comandante Ceballos..

<head>PAIMANO</head>	

Onkelaw lagi makabasa ed sayan Awaran lapud ta say ingapoy okaoy na Katipunan ed sarayan Binaleybaley et, diad samay panaon ya kareenan (Paz) 3 Nov. 1897, Pacto de Biak na Bato
, et niay nipaliwaway akangawa nian kimey: karaklan ed saray Filipinos naglalolad saramay maseseg a manlinkor en baley, angapolay pananisiarad anto kaman a sipanday kakastilan manooley nen saman, kanian angan kabat daman ya impipaknaray ooloey Gelew (Revolucion) ed saray mamakaoley day kastila na itondalay Bakal, siansian imparaanday anogiop na samam a moyongdan panlinkor ed Baleyda, ompan saray kakastila et agda sompaley sipanda, sikaton tuay agawa ta sanen wadman larad Hongkong so ooloey Revolucion, anta agda la lanti tinoor so sipandan ipapanon indemnizacion ed saray familias daranman a Revolucionarios tan arum niran sipanda; ginapoanda lamet so nanerel na totoon andi kaskasalanan, pinapairap daran impadodogdog na kulatay fusil day sondaloran nanerel, lalolaramay mangaruksan Guardias Civiles amayamay so pinapateydan andi kasalanan, kanian sikato lamay maksil ya alaragdag na inbetag ton man ya komaduan Gelew (Revolucion) a sikatoya natay insalaysay na sayan  maabeban akangawa. SAY AKANGAWA

Say bakal ya sumpad saray Americanos, nabasad komaduan libro ya kasoldongan tonia.

No walay bengat lan labayon paigalot, singa bilang libros, programas, invitaciones, tickets, tan arum niran gagawaed imprenta, akaparaan lawas so imprentay sayan kabaleyan yo ya walan inletneg ed baley na Lingayen, Pangasinan

MAGANON MANGIGALOT
MAMORAN MANGAWAT
MATOOR ED SIPANTO

<other>Gumawid Press
Imprenta, Papeleria y School Supples
Calle Palaris, Lingayen, Pangasinan</other>

Miguel Gumawid
Nankimey ed nanbabangil iran Imprenta ed Ibali ya nanlapolan taon 1900.
</main> 
</text>
